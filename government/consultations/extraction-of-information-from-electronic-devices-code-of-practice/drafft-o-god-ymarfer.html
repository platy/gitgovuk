<main class="html-publication" lang="en" role="main">
      

  <div class="publication-external">
    <ul class="organisation-logos">
        <li class="organisation-logos__logo">
          
<div class="gem-c-organisation-logo brand--home-office">
    <a class="gem-c-organisation-logo__container gem-c-organisation-logo__link gem-c-organisation-logo__crest gem-c-organisation-logo__crest--ho brand__border-color" href="/government/organisations/home-office">
      <span class="gem-c-organisation-logo__name">Home Office</span>
</a>
</div>
        </li>
    </ul>
  </div>

  <header class="gem-c-inverse-header  gem-c-inverse-header--padding-top ">
    
  

<div class="gem-c-title gem-c-title--inverse govuk-!-margin-top-8 govuk-!-margin-bottom-0">
      <span class="govuk-caption-xl gem-c-title__context">
    Open consultation
  </span>


  <h1 class="gem-c-title__text govuk-heading-xl">
    Drafft o God Ymarfer
  </h1>
</div>
  <p class="publication-header__last-changed">Published 17 May 2022</p>

  </header>



<div class="govuk-grid-row sidebar-with-body" data-module="sticky-element-container">
    <div class="govuk-grid-column-one-quarter-from-desktop contents-list-container">
        <nav aria-label="Contents" class="gem-c-contents-list" data-module="gem-track-click" role="navigation">
    <h2 class="gem-c-contents-list__title">
      Contents
</h2>
    <ol class="gem-c-contents-list__list">
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 1" data-track-category="contentsClicked" data-track-label="#rhan-1-cyflwyniad" data-track-options="{&quot;dimension29&quot;:&quot;Rhan 1: Cyflwyniad&quot;}" href="#rhan-1-cyflwyniad">Rhan 1: Cyflwyniad</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 2" data-track-category="contentsClicked" data-track-label="#rhan-2-hawliau-dynol-a-diogelu-data" data-track-options="{&quot;dimension29&quot;:&quot;Rhan 2: Hawliau Dynol a Diogelu Data&quot;}" href="#rhan-2-hawliau-dynol-a-diogelu-data">Rhan 2: Hawliau Dynol a Diogelu Data</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 3" data-track-category="contentsClicked" data-track-label="#rhan-3-arfer-y-pwerau-hyn" data-track-options="{&quot;dimension29&quot;:&quot;Rhan 3: Arfer y pwerau hyn&quot;}" href="#rhan-3-arfer-y-pwerau-hyn">Rhan 3: Arfer y pwerau hyn</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 4" data-track-category="contentsClicked" data-track-label="#rhan-4-darparu-dyfais-yn-wirfoddol-a-chytundeb-i-echdynnu-gwybodaeth" data-track-options="{&quot;dimension29&quot;:&quot;Rhan 4: Darparu dyfais yn wirfoddol a chytundeb i echdynnu gwybodaeth&quot;}" href="#rhan-4-darparu-dyfais-yn-wirfoddol-a-chytundeb-i-echdynnu-gwybodaeth">Rhan 4: Darparu dyfais yn wirfoddol a chytundeb i echdynnu gwybodaeth</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 5" data-track-category="contentsClicked" data-track-label="#rhan-5-defnyddio-per-adran-37-gyda-phobl-fregus" data-track-options="{&quot;dimension29&quot;:&quot;Rhan 5: Defnyddio pŵer adran 37 gyda phobl fregus&quot;}" href="#rhan-5-defnyddio-per-adran-37-gyda-phobl-fregus">Rhan 5: Defnyddio pŵer adran 37 gyda phobl fregus</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 6" data-track-category="contentsClicked" data-track-label="#rhan-6-adran-38-plant-ac-oedolion-heb-gymhwystra" data-track-options="{&quot;dimension29&quot;:&quot;Rhan 6: Adran 38 Plant ac oedolion heb gymhwystra&quot;}" href="#rhan-6-adran-38-plant-ac-oedolion-heb-gymhwystra">Rhan 6: Adran 38 Plant ac oedolion heb gymhwystra</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 7" data-track-category="contentsClicked" data-track-label="#rhan-7-echdynnu-gwybodaeth" data-track-options="{&quot;dimension29&quot;:&quot;Rhan 7: Echdynnu gwybodaeth&quot;}" href="#rhan-7-echdynnu-gwybodaeth">Rhan 7: Echdynnu gwybodaeth</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 8" data-track-category="contentsClicked" data-track-label="#diffiniadau" data-track-options="{&quot;dimension29&quot;:&quot;Diffiniadau&quot;}" href="#diffiniadau">Diffiniadau</a>

        </li>
        <li class="gem-c-contents-list__list-item gem-c-contents-list__list-item--numbered">
          <a class="gem-c-contents-list__link govuk-link govuk-link--no-underline" data-track-action="content_item 9" data-track-category="contentsClicked" data-track-label="#atodiadau" data-track-options="{&quot;dimension29&quot;:&quot;Atodiadau&quot;}" href="#atodiadau">Atodiadau</a>

        </li>
    </ol>
</nav>
      
<div class="gem-c-print-link govuk-!-display-none-print govuk-!-margin-top-0 govuk-!-margin-bottom-6">
    <button class="govuk-link govuk-body-s gem-c-print-link__button" data-module="print-link">Print this page</button>
</div>
    </div>

  <div class="print-wrapper">
    <div class="print-meta-data">
      <p>
  <img class="print-meta-data-licence" src="/assets/government-frontend/open-government-licence-min-93b6a51b518ff99714a1aa2a7d2162735c155ec3cb073c75fb88b2a332fa83d3.png">
</p>
<p>
  © Crown copyright 2022
</p>
<p>
  This publication is licensed under the terms of the Open Government Licence v3.0 except where otherwise stated. To view this licence, visit <a href="https://www.nationalarchives.gov.uk/doc/open-government-licence/version/3">nationalarchives.gov.uk/doc/open-government-licence/version/3</a> or write to the Information Policy Team, The National Archives, Kew, London TW9 4DU, or email: <a href="mailto:psi@nationalarchives.gov.uk">psi@nationalarchives.gov.uk</a>.
</p>
<p>
  Where we have identified any third party copyright information you will need to obtain permission from the copyright holders concerned.
</p>
<p>
  This publication is available at https://www.gov.uk/government/consultations/extraction-of-information-from-electronic-devices-code-of-practice/drafft-o-god-ymarfer
</p>


    </div>
  </div>

  <div class="main-content-container">
    <div class="gem-c-govspeak-html-publication">
  
<div class="gem-c-govspeak govuk-govspeak " data-module="govspeak">
    
    
      <div class="govspeak">
<h2>Rhan 1: Cyflwyniad</h2>

<h3>Rhaglith</h3>

<p>1. Mae a wnelo’r Cod Ymarfer hwn ag arfer pwerau ym Mhennod 3, Rhan 2, Deddf yr Heddlu, Trosedd, Dedfrydu a’r Llysoedd 2022 (“y Ddeddf”). Dylid ei ddarllen ochr yn ochr â’r nodiadau esboniadol am Bennod 3 Rhan 2. Cyhoeddir y Cod hwn yn unol ag adran 42 y Ddeddf, sy’n dweud fod yn rhaid i’r Ysgrifennydd Gwladol baratoi Cod Ymarfer sy’n cynnwys canllawiau am arfer y pwerau yn adrannau 37(1) a 41(1). Mae’r pwerau hyn yn caniatáu i bobl awdurdodedig echdynnu gwybodaeth a storiwyd ar ddyfeisiadau electronig dan rai amgylchiadau.</p>

<p>2. Mae’r Cod hwn yn gymwys i’r holl bobl awdurdodedig a enwir yn Atodlen 3 i’r Ddeddf. Mae’n ddogfen sydd ar gael i’r cyhoedd a dylai fod ar gael i unrhyw unigolyn awdurdodedig a all fod eisiau ei adolygu<sup role="doc-noteref"><a class="govuk-link" href="#fn:1" rel="footnote">[footnote 1]</a></sup>.</p>

<h3>Cyflwyniad</h3>

<p>3. Mae’r Cod Ymarfer hwn yn rhoi canllaw ymarferol i bobl awdurdodedig ar ddefnyddio’r pwerau, gan gynnwys sut y dylent bennu’r pŵer cyfreithiol cywir i’w ddefnyddio dan yr amgylchiadau a sut y dylent gadarnhau fod yr echdynnu gwybodaeth yn angenrheidiol a chymesur. Mae angen hyn er mwyn gofalu bod awdurdodau yn arfer eu swyddogaethau yn unol â’r gyfraith ac yn amddiffyn preifatrwydd dioddefwyr a thystion. Bydd y Cod hwn yn rhoi gwell dealltwriaeth o ddefnyddio’r pwerau a’u cymhwyso.</p>

<p>4. Nid yw’r Cod hwn yn goresgyn canllawiau/codau a ddaw gyda darnau eraill o ddeddfwriaeth, ac y mae’n gymwys yn unig parthed y pwerau ym Mhennod 3 Rhan 2 y Ddeddf. Os defnyddir pŵer arall fel sail i echdynnu tystiolaeth o ddyfais electronig, y canllaw/cod ar gyfer y pŵer hwnnw fydd yn gymwys.</p>

<p>5. Mae’r pŵer yn adran 37 y Ddeddf yn caniatáu pobl awdurdodedig i echdynnu gwybodaeth sydd wedi ei storio ar ddyfais electronig os yw defnyddiwr y ddyfais wedi darparu’r ddyfais o’i g/wirfodd ac wedi cytuno i echdynnu gwybodaeth ohono<sup role="doc-noteref"><a class="govuk-link" href="#fn:2" rel="footnote">[footnote 2]</a></sup>. Gellir arfer y pŵer at ddibenion atal, canfod, ymchwilio neu erlyn trosedd<sup role="doc-noteref"><a class="govuk-link" href="#fn:3" rel="footnote">[footnote 3]</a></sup>; helpu i ddod o hyd i rywun coll, neu amddiffyn plentyn neu oedolyn<sup role="doc-noteref"><a class="govuk-link" href="#fn:4" rel="footnote">[footnote 4]</a></sup> sydd mewn perygl rhag esgeulustod neu niwed corfforol, meddyliol neu emosiynol. Mae Adran 38 yn ymdrin â chymhwyso adran 37 mewn achosion lle mae defnyddiwr dyfais yn blentyn neu’n oedolyn heb gymhwystra. Mae Adran 40 yn ymdrin â chymhwyso adran 37 mewn tri achos arbennig, gan gynnwys lle mae unigolyn oedd yn ddefnyddiwr y ddyfais ar goll, fod yr unigolyn yn ddefnyddiwr y ddyfais yn union cyn iddi/o fynd ar goll a bod unigolyn awdurdodedig yn rhesymol gredu fod bywyd y person hwnnw mewn perygl, neu fod risg o niwed difrifol i’r unigolyn hwnnw.</p>

<p>6. Mae’r pŵer yn adran 41 y Ddeddf yn caniatáu i bobl awdurdodedig echdynnu gwybodaeth sydd wedi ei storio ar ddyfais electronig os bydd unigolyn oedd yn ddefnyddiwr y ddyfais wedi marw, ac yn union cyn iddi/o farw, ei b/fod yn ddefnyddiwr y ddyfais. Gellir arfer y pŵer hwn at ddibenion rhai ymchwiliadau neu gwest i farwolaeth yr unigolyn<sup role="doc-noteref"><a class="govuk-link" href="#fn:5" rel="footnote">[footnote 5]</a></sup>.</p>

<p>7. Mae Adran 44 y Ddeddf ac Atodlen 3 iddi yn gosod allan pwy sy’n unigolyn awdurdodedig:</p>

<ul>
  <li>
    <p>Mae Rhan 1 Atodlen 3 yn enwi’r bobl awdurdodedig hynny a all arfer y naill bŵer neu’r llall at unrhyw ddiben penodedig</p>
  </li>
  <li>
    <p>Mae Rhan 2 Atodlen 3 yn enwi’r bobl awdurdodedig hynny a all arfer y pŵer adran 37 at unrhyw ddiben penodedig (ni all y bobl awdurdodedig hyn arfer y pŵer adran 41)</p>
  </li>
  <li>
    <p>Mae Rhan 3 Atodlen 3 yn enwi’r bobl awdurdodedig hynny a all arfer y pŵer yn adran 37 yn unig er mwyn atal, canfod, ymchwilio neu erlyn trosedd (ni chaiff y bobl awdurdodedig hyn arfer y pŵer adran 37 at ddibenion eraill na’r pŵer adran 41)</p>
  </li>
</ul>

<p>8. Gall unigolyn awdurdodedig arfer y pŵer adran 37 yn unig at ddibenion atal, canfod, ymchwilio neu erlyn trosedd os ydynt yn credu’n rhesymol fod gwybodaeth sydd wedi ei storio ar y ddyfais yn berthnasol i linell ymchwilio resymol a gynhelir, neu a fydd yn cael ei chynnal, gan unigolyn awdurdodedig.<sup role="doc-noteref"><a class="govuk-link" href="#fn:6" rel="footnote">[footnote 6]</a></sup></p>

<p>9. Mewn achos lle bwriada’r unigolyn awdurdodedig arfer y pŵer adran 37 i helpu i ddod o hyd i rywun sydd ar goll, neu i amddiffyn plentyn neu oedolyn sydd mewn perygl rhag esgeulustod neu niwed corfforol, meddyliol neu emosiynol, rhaid i’r unigolyn awdurdodedig gredu’n rhesymol fod y wybodaeth sydd wedi’i storio ar y ddyfais yn berthnasol i’r diben hwnnw.<sup role="doc-noteref"><a class="govuk-link" href="#fn:7" rel="footnote">[footnote 7]</a></sup></p>

<p>10. Sut bynnag, rhaid i’r unigolyn awdurdodedig fod yn fodlon fod arfer pŵer adran 37 neu 41 yn angenrheidiol a chymesur i gyrraedd y diben y bwriada’r unigolyn arfer y pŵer o’i herwydd. Lle tybia unigolyn awdurdodedig fod risg o gael gormod o wybodaeth, bydd arfer y pŵer yn gymesur yn unig os yw’n fodlon (i) nad oes unrhyw ddull arall o gael y wybodaeth a geisir sy’n osgoi’r risg honno, neu (ii) fod dulliau eraill felly yn bodoli, ond nad yw’n rhesymol ymarferol eu defnyddio.</p>

<p>11. Mae Adran 39 yn gosod allan y gofynion y mae’n rhaid eu cwrdd er mwyn i unigolyn gael ei drin fel un a roddodd y ddyfais yn wirfoddol ac a gytunodd i echdynnu gwybodaeth ohoni (at ddibenion adran 37 neu 38). Mae’r gofynion hyn yn sicrhau na fydd unigolion yn cael eu rhoi dan bwysau ac y cânt rybudd ysgrifenedig o’u hawl i wrthod y cais, a’r rhesymau dros y cais a manylion amdano.</p>

<h3>Effaith y Cod</h3>

<p>12. Wrth ddefnyddio neu benderfynu a ddylid defnyddio pŵer adran 37 neu bŵer adran 41, rhaid i unigolyn awdurdodedig gadw’r Cod hwn mewn cof<sup role="doc-noteref"><a class="govuk-link" href="#fn:8" rel="footnote">[footnote 8]</a></sup>.</p>

<p>13. Nid yw methiant ar ran unigolyn awdurdodedig i weithredu yn unol â’r Cod ynddo’i hun yn golybu bod yr unigolyn yn atebol i unrhyw gamau troseddol neu sifil. Fodd bynnag, gellir derbyn y Cod fel tystiolaeth mewn camau troseddol neu sifil, a gall llys gymryd i ystyriaeth fethiant i weithredu yn unol â’r Cod wrth bennu unrhyw gwestiwn yn y trafodion (e.e., ar dderbynioldeb tystiolaeth a echdynnwyd o ddyfais electronig)<sup role="doc-noteref"><a class="govuk-link" href="#fn:9" rel="footnote">[footnote 9]</a></sup>.</p>

<p>14. Gallai methiant i gydymffurfio â’r Cod hwn arwain at wneud adroddiad i’r Comisiynydd Gwybodaeth<sup role="doc-noteref"><a class="govuk-link" href="#fn:10" rel="footnote">[footnote 10]</a></sup> a gall hefyd gael ei ystyried mewn gwrandawiadau disgyblu proffesiynol.</p>

<h3>Beth nad yw’r Cod hwn yn ymdrin ag ef</h3>

<p>15. Nid yw’r Cod hwn yn cynnwys canllawiau am y canlynol:</p>

<ul>
  <li>
    <p>rhannau eraill o’r Ddeddf (h.y., adrannau ar wahân i’r rhai sydd ym Mhennod 3 Rhan 2)</p>
  </li>
  <li>
    <p>echdynnu gwybodaeth o ddyfais gan ddefnyddio pwerau gorfodaeth neu ofodol megis gwarant chwilio, gorchymyn cynhyrchu neu rybudd statudol</p>
  </li>
  <li>
    <p>echdynnu gwybodaeth yn gudd o ddyfais – er enghraifft, pan fo’n angenrheidiol fel rhan o’r ymchwiliad i gael tystiolaeth o ddyfais heb yn wybod i’r defnyddiwr.</p>
  </li>
</ul>

<h2>Rhan 2: Hawliau Dynol a Diogelu Data</h2>

<p>16. Rhaid arfer pŵer adran 37 a phŵer adran 41 yn unol â’r canlynol:</p>

<ul>
  <li>
    <p>Confensiwn Ewropeaidd ar Hawliau Dynol (“CEHD”) (gan gynnwys Erthygl 8)</p>
  </li>
  <li>
    <p>Deddf Diogelu Data 2018 (‘DDD’)</p>
  </li>
  <li>
    <p>Rheoliad Diogelu Data Cyffredinol y DU (‘GDPR y DU’)</p>
  </li>
</ul>

<h3>Confensiwn Ewropeaidd ar Hawliau Dynol</h3>

<p>17. Dywed Erthygl 8 y CEHD fod gan bawb hawl i barch i’w bywyd preifat a theuluol, cartref a gohebiaeth. Â ymlaen i ddweud na fydd unrhyw ymyrraeth gan awdurdod cyhoeddus a all arfer yr hawl hwn ac eithrio pan fydd yn unol â’r gyfraith a’i fod yn angenrheidiol mewn cymdeithas ddemocrataidd, inter alia, i atal anhrefn neu drosedd, i amddiffyn iechyd neu foesau, neu i amddiffyn hawliau a rhyddid eraill <sup role="doc-noteref"><a class="govuk-link" href="#fn:11" rel="footnote">[footnote 11]</a></sup>.</p>

<p>18. Rhaid i’r unigolyn awdurdodedig ystyried yn ofalus (i) a fydd echdynnu gwybodaeth wrth roi’r pwerau mewn grym yn gyfystyr ag ymyrraeth ag arfer hawliau unigolyn dan Erthygl 8, ac (ii) os felly, a oes cyfiawnhad dros yr ymyrraeth honno (gan gadw mewn cof y prawf a amlinellwyd yn Erthygl 8 ac a grynhoir uchod).</p>

<p>19. Mae dyfeisiadau electronig megis ffonau symudol bron yn sicr o gynnwys gwybodaeth am ddefnyddiwr unigol y ddyfais a’i d/theulu a chyfeillion. Dylai’r unigolyn awdurdodedig ystyried effaith ymyrraeth â bywyd preifat yr unigolyn â’i gysylltiadau ar bob pwynt yn y broses o wneud penderfyniadau – wrth bennu pa wybodaeth sydd ei angen i gynnal lefel resymol o ymchwilio (lle bo hynny’n gymwys), ac wrth bennu a yw defnyddio’r pwerau hyn yn angenrheidiol, yn gymesur ac nad oes dulliau eraill, llai ymyrrol o gyrchu’r wybodaeth angenrheidiol. Yn Rhan 3 y Cod hwn, mae manylion pellach am rwymedigaethau i warchod preifatrwydd defnyddwyr dyfeisiadau y mae’n rhaid eu hystyried cyn defnyddio’r pwerau.</p>

<p>20. Yn ychwanegol at ystyried Erthygl 8, rhaid i bobl awdurdodedig hefyd ystyried Erthygl 6 y CEHD – yr hawl i dreial teg – a sut y gall y wybodaeth a geisiwyd effeithio ar yr hawl hwnnw.</p>

<h3>Deddf Diogelu Data 2018 a Rheoliad Diogelu Data Cyffredinol y DU</h3>

<p>21. Rhaid i ddwy drefn ‘brosesu’ wahanol y DDD a GDPR y DU gael eu hystyried yn ofalus, a rhaid cydymffurfio a’r drefn berthnasol. Wrth benderfynu pa drefn sy’n gymwys, dylid ystyried y prif bwrpas ar gyfer y prosesu. Os mai prif bwrpas y prosesu yw gorfodi’r gyfraith,<sup role="doc-noteref"><a class="govuk-link" href="#fn:12" rel="footnote">[footnote 12]</a></sup> yna bydd Rhan 3 DDD yn gymwys; fel arall, bydd Rhan 2 DDD wedi eu darllen gyda GDPR y DU yn gymwys.</p>

<p>22. Mae Erthygl 4 GDPR y DU yn diffinio ‘prosesu’ i olygu “unrhyw weithrediad neu gyfres o weithrediadau a wneir ar ddata personol neu ar gyfresi o ddata personol, boed trwy ddulliau awtomedig neu beidio, megis casglu, cofnodi, trefnu, strwythuro, storio, addasu neu newid, adfer, ymgynghori, defnydd, datgelu trwy drawsyrru, dosbarthu neu beri bod ar gael fel arall, alinio neu gyfuno, cyfyngu, dileu neu ddinistrio”.</p>

<h3>Prosesu data at ddibenion gorfodi’r gyfraith</h3>

<p>Trosolwg cyffredinol o gyfrifoldebau DDD</p>

<p>23. Mae Rhan 3 DDD yn amlinellu chwech o egwyddorion diogelu data y mae’n rhaid cydymffurfio â hwy wrth brosesu data at ddibenion gorfodi’r gyfraith, gan gynnwys wrth arfer y pwerau hyn, a grynhoir isod.</p>

<p>(1) Rhaid i brosesu data personol at unrhyw rai o’r dibenion gorfodi’r gyfraith fod yn gyfreithlon a theg.</p>

<p>(2) Rhaid i’r pwrpas gorfodi’r gyfraith y cesglir data personol ar ei gyfer gael ei nodi, fod yn benodol a chyfreithlon, a rhaid i ddata personol a gesglir felly beidio â chael ei brosesu mewn dull nad yw’n gydnaws â’r diben y’i casglwyd ar ei gyfer.</p>

<p>(3) Rhaid i ddata personol a gaiff ei brosesu at unrhyw rai o’r dibenion gorfodi’r gyfraith fod yn ddigonol, yn berthnasol, a pheidio â bod yn ormodol yng nghyswllt y pwrpas y’i proseswyd ar ei gyfer.</p>

<p>(4) Rhaid i ddata personol a gaiff ei brosesu at unrhyw rai o’r dibenion gorfodi’r gyfraith fod yn gywir, a lle bo hynny’n angenrheidiol, ei gadw’n gyfoes, a rhaid cymryd pob cam rhesymol i sicrhau fod data personol sy’n anghywir, gan gadw mewn cof y pwrpas y’i proseswyd ar ei gyfer, yn cael ei ddileu neu ei gywiro yn ddi-oed.</p>

<p>(5) Rhaid i ddata personol a gaiff ei brosesu at unrhyw rai o’r dibenion gorfodi’r gyfraith gael ei gadw am ddim hwy nag sy’n angenrheidiol at y diben y cafodd ei brosesu.</p>

<p>(6) Rhaid i ddata personol a gaiff ei brosesu at unrhyw rai o’r dibenion gorfodi’r gyfraith gael ei brosesu yn y fath fodd sy’n sicrhau diogelwch priodol y data personol, gan ddefnyddio camau technegol neu sefydliadol priodol (ac, yn yr egwyddor hon, mae “diogelwch priodol” yn cynnwys gwarchodaeth rhag prosesu heb awdurdod neu anghyfreithlon a rhag colli, dinistrio neu ddifrod damweiniol).</p>

<p>24. Dylai pobl awdurdodedig gyfeirio at eu canllawiau eu hunain ar gyfrifoldebau dan DDD.</p>

<p>25. Pan ddefnyddir y pŵer yn adran 37 y Ddeddf i echdynnu gwybodaeth at ddibenion gorfodi’r gyfraith, er enghraifft, atal, canfod, ymchwilio neu erlyn trosedd, rhaid i’r unigolyn awdurdodedig gydymffurfio â Rhan 3 DDD<sup role="doc-noteref"><a class="govuk-link" href="#fn:13" rel="footnote">[footnote 13]</a></sup>.</p>

<p>26. Dywed DDD fod yn rhaid i brosesu data personol at ddibenion gorfodi’r gyfraith fod yn gyfreithlon a theg. Dywed hefyd fod prosesu data personol at unrhyw rai o’r dibenion gorfodi’r gyfraith yn gyfreithlon yn unig os ac i’r graddau y mae’n seiliedig ar y gyfraith, a naill ai;</p>

<p>(a) fod gwrthrych y data wedi cydsynio i’r prosesu at y diben hwnnw, neu</p>

<p>(b) fod y prosesu yn angenrheidiol i gyflawni tasg a wnaed i’r diben hwnnw gan awdurdod cymwys.<sup role="doc-noteref"><a class="govuk-link" href="#fn:14" rel="footnote">[footnote 14]</a></sup></p>

<p>27. Mae adran 35 DDD hefyd yn gymwys pan fo prosesu at ddibenion gorfodi’r gyfraith yn ‘brosesu sensitif’. Dan yr amgylchiadau hyn, caniateir y prosesu yn unig yn y ddau achos a osodir allan yn isadrannau (4) a (5).</p>

<p>(4) Yr achos cyntaf yw lle—</p>

<p>(a) mae gwrthrych y data wedi cydsynio i’r prosesu at ddiben gorfodi’r gyfraith, ac</p>

<p>(b) ar adeg gwneud y prosesu, fod gan y rheolydd ddogfen bolisi briodol yn ei lle<sup role="doc-noteref"><a class="govuk-link" href="#fn:15" rel="footnote">[footnote 15]</a></sup>.</p>

<p>(5) Yr ail achos yw lle—</p>

<p>(a) mae’r prosesu yn hollol angenrheidiol at y diben o orfodi’r gyfraith,</p>

<p>(b) mae’r prosesu yn ateb o leiaf un o’r amodau yn Atodlen 8, ac</p>

<p>(c) ar adeg gwneud y prosesu, fod gan y rheolydd ddogfen bolisi briodol yn ei lle<sup role="doc-noteref"><a class="govuk-link" href="#fn:16" rel="footnote">[footnote 16]</a></sup></p>

<p>28. Daw adroddiad Swyddfa’r Comisiynydd Gwybodaeth ar ‘Echdynnu data ffonau symudol gan heddluoedd’, i’r casgliad fod cydsyniad yn hynod annhebygol o fod yn amod priodol am brosesu oherwydd y safonau sydd angen eu hateb ac y byddai’n fwy priodol dibynnu ar yr amod fod yr echdynnu yn hollol angenrheidiol at ddibenion gorfodi’r gyfraith na chydsyniad. Mae hyn oherwydd yr heriau o ran sicrhau bod yr unigolyn sy’n rhoi’r cydsyniad yn deall sut y caiff ei d/ddata ei brosesu, oherwydd yr anghydbwysedd grym rhwng yr heddlu a’r unigolyn a all ei gwneud yn anodd i’r unigolyn wrthod cydsyniad, ac oherwydd nad oes modd tynnu cydsyniad yn ôl o hyd. Mae’n un o ofynion deddfwriaeth diogelu data y DU fod gan wrthrychau data yr hawl i dynnu cydsyniad yn ôl ar unrhyw adeg. Ni fyddai hyn yn wastad yn bosib lle mae data wedi ei echdynnu ac o ganlyniad fod gofyniad cyfreithiol ar yr ymchwilydd i ddatgelu’r deunydd i Erlynydd y Goron, er enghraifft lle gall y deunydd danseilio achos yr erlyniad neu ei wanhau yn sylweddol, neu lle mae’n cryfhau neu’n cynorthwyo achos yr amddiffyniad. Ymhellach, nid yw’n debygol y gallai pawb sy’n gorfod rhoi cydsyniad dan ddeddfwriaeth diogelu data y DU wneud hynny, gan y gall deunydd ar y ddyfais ymwneud â llawer o unigolion. Dan yr amgylchiadau hyn, efallai na fydd yn hawdd gwybod pwy yw’r gwrthrychau data, neu byddai’n anymarferol gwneud hynny oherwydd swm y deunydd.</p>

<p>29. Am ‘brosesu sensitif’ at ddibenion gorfodi’r gyfraith, fel y’u diffinnir yn DDD, rhaid i chi allu dangos fod y prosesu yn ‘hollol angenrheidiol’ ac y gallwch fodloni un o’r amodau yn Atodlen 8. Mae hwn yn ofyniad na chaiff ei ateb os gallwch gyrraedd y nod trwy ryw ddull rhesymol arall.</p>

<p>Canllawiau presennol perthnasol</p>

<p>30. Wrth arfer pŵer adran 37 at ddibenion atal, canfod, ymchwilio neu erlyn trosedd, dylai pobl awdurdodedig ystyried y cyfrifoldebau dros ddatgelu a all godi a dylent fod yn gyfarwydd â’r dogfennau a restrir isod.</p>

<p>Cymru a Lloegr</p>

<ul>
  <li>
    <p>Canllawiau’r Twrnai Cyffredinol ar Ddatgelu 2020 (Atodiad A, Deunydd Digidol)</p>
  </li>
  <li>
    <p><a class="govuk-link" href="https://www.gov.uk/government/publications/criminal-procedure-and-investigations-act-code-of-practice">Cod Ymarfer Deddf Gweithdrefnau ac Ymchwiliadau Troseddol - GOV.UK</a></p>
  </li>
</ul>

<p>Yr Alban</p>

<ul>
  <li>
    <p>’Llawlyfr Datgelu Swyddfa’r Goron a Gwasanaeth y Procuradur Ffisgal</p>
  </li>
  <li>
    <p><a class="govuk-link" href="http://www.google.com/url?esrc=s&amp;q=&amp;rct=j&amp;sa=U&amp;url=http://www.copfs.gov.uk/images/Documents/Prosecution_Policy_Guidance/Guidelines_and_Policy/Code%2520of%2520Practice%2520-%2520Disclosure%2520of%2520Evidence%2520in%2520Criminal%2520Proceedings.doc&amp;ved=2ahUKEwi0htWzxsr1AhVUilwKHXCJB7YQFnoECAwQAg&amp;usg=AOvVaw0wUcAgyMULJK3uhV-Dl6i9" rel="external">Cod Ymarfer Datgelu Tystiolaeth mewn Achosion Troseddol</a></p>
  </li>
</ul>

<p>Gogledd Iwerddon</p>

<ul>
  <li>
    <p>Deddf Gweithdrefnau ac Ymchwiliadau Troseddol 1996 Cod Ymarfer i Ogledd Iwerddon (Adolygwyd) 2005</p>
  </li>
  <li>
    <p><a class="govuk-link" href="https://www.ppsni.gov.uk/publications/code-prosecutors" rel="external">Y Cod i Erlynwyr - Gwasanaeth Erlyn Cyhoeddus Gogledd Iwerddon (ppsni.gov.uk)</a></p>
  </li>
</ul>

<h3>Prosesu data at ddibenion heb fod yn rhai gorfodi’r gyfraith</h3>

<p>31. Pan ddefnyddir y pŵer yn adran 37 neu yn adran 41 y Ddeddf at ddibenion nad oes a wnelont â gorfodi’r gyfraith – er enghraifft, i helpu i ddod o hyd i rywun ar goll, i amddiffyn plentyn neu oedolyn mewn perygl rhag esgeulustod neu niwed corfforol, meddyliol neu emosiynol (lle nad oes elfen droseddol), neu at ddibenion rhai ymchwiliadau heb fod yn rhai troseddol neu gwest i farwolaeth yr unigolyn<sup role="doc-noteref"><a class="govuk-link" href="#fn:17" rel="footnote">[footnote 17]</a></sup>, – rhaid i’r unigolyn awdurdodedig gydymffurfio â GDPR y DU<sup role="doc-noteref"><a class="govuk-link" href="#fn:18" rel="footnote">[footnote 18]</a></sup> (o’i ddarllen gyda Rhan 2 DDD). Wrth echdynnu gwybodaeth at ddibenion nad oes a wnelont â gorfodi’r gyfraith, rhaid ateb y saith egwyddor dan Erthygl 5<sup role="doc-noteref"><a class="govuk-link" href="#fn:19" rel="footnote">[footnote 19]</a></sup> GDPR y DU ac y mae Erthygl 6<sup role="doc-noteref"><a class="govuk-link" href="#fn:20" rel="footnote">[footnote 20]</a></sup> GDPR y DU yn diffinio’r sail gyfreithiol i chi allu prosesu’r data. Mae Erthygl 9 GDPR y DU hefyd yn gymwys wrth brosesu‘ data categori arbennig’<sup role="doc-noteref"><a class="govuk-link" href="#fn:21" rel="footnote">[footnote 21]</a></sup>.</p>

<h2>Rhan 3: Arfer y pwerau hyn</h2>

<h3>Adran 37: y pŵer a’r dibenion y gellir ei arfer ar eu cyfer</h3>

<p>32. Mae’r pŵer yn adran 37 yn mynnu fod defnyddiwr y ddyfais wedi ei roi o’i g/wirfodd i unigolyn awdurdodedig ac wedi cytuno i echdynnu gwybodaeth ohoni<sup role="doc-noteref"><a class="govuk-link" href="#fn:22" rel="footnote">[footnote 22]</a></sup>. Lle’r arferir y pŵer at ddibenion atal, canfod, ymchwilio neu erlyn trosedd, bydd hyn fel arfer yn ddioddefwr trosedd, neu’n dyst i’r drosedd. Fodd bynnag, nid oes dim i rwystro rhywun a amheuir neu berson o ddiddordeb rhag cyflwyno ei ddyfais a chytuno i echdynnu gwybodaeth ohoni.</p>

<p>33. Os oes gan ddyfais ddefnyddwyr lluosog, cyfrifoldeb yr unigolyn awdurdodedig yw sicrhau bod yr unigolyn sy’n rhoi’r ddyfais o’i wirfodd ac yn cytuno i echdynnu gwybodaeth ohoni, yn ddefnyddiwr y ddyfais honno.</p>

<p>34. Yn aml, os yw’r unigolyn yn berson dan amheuaeth, a bod yr unigolyn awdurdodedig am gymryd y ddyfais i atal colli neu ddinistrio tystiolaeth, yna mae’n debygol mai pŵer gorfodol fydd yn fwy priodol. Mater i’r unigolyn awdurdodedig yw pennu bob amser pa un yw’r pŵer priodol yn dibynnu ar yr amgylchiadau – nid dim ond pan fo unigolyn yn berson dan amheuaeth.</p>

<p>35. Gellir defnyddio’r pŵer yn adran 37 hefyd i helpu i ddod o hyd i rywun sydd ar goll.</p>

<p>36. Cyn arfer y pŵer adran 37 i helpu i ddod o hyd i rywun sydd ar goll, dylai unigolyn awdurdodedig ymgynghori â’i ganllawiau sefydliadol perthnasol.</p>

<p>37. Gellir defnyddio’r pŵer yn adran 37 hefyd i amddiffyn plentyn neu oedolyn mewn perygl rhag esgeulustod neu niwed corfforol, meddyliol neu emosiynol. Mae oedolyn mewn perygl os cred yr unigolyn awdurdodedig yn rhesymol fod yr oedolyn yn profi esgeulustod neu niwed corfforol, meddyliol neu emosiynol, neu mewn perygl o wneud hynny, ac na all amddiffyn ei hun rhag yr esgeulustod neu’r niwed hwnnw (neu’r risg ohono).</p>

<h3>Adran 41: y pŵer a’r dibenion y gellir ei arfer ar eu cyfer</h3>

<p>38. Gellir defnyddio’r pŵer yn adran 41 lle bo person oedd yn ddefnyddiwr y ddyfais wedi marw, ac yn union cyn iddo/i farw, ei b/fod yn ddefnyddiwr y ddyfais. Gellir arfer y pwer at ddibenion ymchwiliad i farwolaeth rhywun dan Ddeddf Crwneriaid a Chyfiawnder 2009 (Cymru a Lloegr), cwest i farwolaeth rhywun dan Ddeddf Crwneriaid (Gogledd Iwerddon) 1959 neu ymchwiliad i farwolaeth rhywun gan yr Arglwydd Adfocad (yr Alban). Mae hyn yn cynnwys pennu a ddylai’r cyfryw ymchwiliad neu gwest ddigwydd.</p>

<p>39. Mae hyn ar wahân i’r pŵer yn adran 37 y gellir hefyd ei ddefnyddio lle bo rhywun wedi marw, ar yr amod yr atebir yr amodau yn adran 37.</p>

<p>Cred resymol fod y wybodaeth ar y ddyfais yn berthnasol</p>

<p>40. Gall unigolyn awdurdodedig arfer y pŵer adran 37 yn unig at ddibenion atal, canfod, ymchwilio neu erlyn trosedd os yw’n rhesymol gredu fod gwybodaeth ar y ddyfais yn berthnasol i linell ymchwilio resymol.</p>

<p>41. Lle bwriada’r unigolyn awdurdodedig arfer y pŵer adran 37 i helpu i ddod o hyd i rywun sydd ar goll, neu i amddiffyn plentyn neu oedolyn sydd mewn perygl rhag esgeulustod neu niwed corfforol, meddyliol neu emosiynol, rhaid i’r unigolyn awdurdodedig gredu’n rhesymol fod y wybodaeth sydd wedi’i storio ar y ddyfais yn berthnasol i’r diben hwnnw.<sup role="doc-noteref"><a class="govuk-link" href="#fn:23" rel="footnote">[footnote 23]</a></sup></p>

<p>42. Lle bwriada’r unigolyn awdurdodedig arfer y pŵer adran 41 at ddibenion ymchwiliad i farwolaeth rhywun dan Ddeddf Crwneriaid a Chyfiawnder 2009 (Cymru a Lloegr), cwest i farwolaeth rhywun dan Ddeddf Crwneriaid (Gogledd Iwerddon) 1959 neu ymchwiliad i farwolaeth rhywun gan yr Arglwydd Adfocad (yr Alban), neu i bennu a ddylai’r cyfryw ymchwiliad neu gwest ddigwydd, rhaid i’r unigolyn awdurdodedig gredu’n rhesymol fod y wybodaeth sydd wedi’i storio ar y ddyfais yn berthnasol i bwrpas dan adran 41(2) (a)-(c) y Ddeddf.</p>

<p>43. Mae’r prawf am beth sy’n ‘gred resymol’ yn un gwrthrychol. Dylai unrhyw benderfyniad i echdynnu gwybodaeth o ddyfais gael ei wneud ar ôl ystyried yr holl wybodaeth berthnasol sydd ar gael ar y pryd, gan gadw mewn cof darddiad a chywirdeb y wybodaeth a bod yn seiliedig ar fwy nag amheuaeth.</p>

<p>44. Lle defnyddir y pŵer adran 37 at ddibenion atal, canfod, ymchwilio neu erlyn trosedd, mae’r bobl awdurdodedig wedi eu rhwymo gan y canllaw perthnasol isod:</p>

<ul>
  <li>Yng Nghymru a Lloegr, y Cod Ymarfer a wnaed dan adran 23 Deddf Gweithdrefn ac Ymchwiliadau Troseddol 1996 (‘CPIA’). Mae hwn yn gosod dyletswydd ar ymchwilwyr yng Nghymru a Lloegr i ddilyn pob llinell ymchwilio resymol, boed y rheiny yn cyfeirio tuag at neu oddi wrth y sawl a amheuir.</li>
</ul>

<p>Fel y nodwyd yng Nghanllawiau Datgelu’r Twrnai Cyffredinol 2020, mae’r hyn sy’n ‘rhesymol’ yn dibynnu ar gyd-destun yr achos. Dywed Paragraff 17 “Mae’r hyn sy’n ‘rhesymol’ yn dibynnu ar gyd-destun yr achos. Nid yw ymchwiliad teg yn golygu ymchwiliad di-ben-draw. Dylai ymchwilwyr a swyddogion datgelu ystyried diffinio a mynegi terfynau cwmpas eu hymchwiliadau. Wrth asesu’r hyn sy’n rhesymol, dylid meddwl am yr hyn sy’n debygol o’i gael o ganlyniad i’r llinell ymchwilio a sut i’w gael. Gall ymchwiliwr geisio cyngor yr erlynydd wrth ystyried pa linellau ymchwilio i’w dilyn lle bo hynny’n briodol”.</p>

<ul>
  <li>Yn yr Alban, mae Deddf Cyfiawnder Troseddol a Thrwyddedu (yr Alban) 2010 yn gymwys. Cyhoeddwyd <a class="govuk-link" href="https://www.copfs.gov.uk/images/Documents/Prosecution_Policy_Guidance/Guidelines_and_Policy/Code%20of%20Practice%20-%20Disclosure%20of%20Evidence%20in%20Criminal%20Proceedings.pdf" rel="external">Cod Ymarfer</a> statudol dan adran 164 y Ddeddf honno.</li>
</ul>

<p>Dywed y Cod Ymarfer, “Elfen hanfodol o’r ddyletswydd i ddatgelu yw’r rheidrwydd ar yr heddlu neu unrhyw asiantaeth ymchwiliol arall i ddilyn pob llinell ymchwilio resymol, gan gynnwys unrhyw linell ymchwilio a allai arwain ymaith oddi wrth y cyhuddedig fel y sawl a gyflawnodd y drosedd. Bydd yr hyn fydd yn llinell ymchwilio resymol yn dibynnu ar amgylchiadau pob ymchwiliad unigol”.</p>

<ul>
  <li>Yng Ngogledd Iwerddon, Cod Ymarfer y Ddeddf Gweithdrefnau ac Ymchwiliadau Troseddol 1996 am Ogledd Iwerddon (Adolygwyd) 2005 sy’n gymwys.</li>
</ul>

<h3>Rheidrwydd a chymesuredd</h3>

<p>45. Waeth at ba ddiben yr ystyrir y pwerau, ni ddylid rhagdybio o gwbl yr echdynnir gwybodaeth o ddyfais.</p>

<p>46. Ystyriaethau allweddol wrth benderfynu a yw defnyddio’r pwerau yn angenrheidiol a chymesur yw’r effaith ar hawl defnyddiwr y ddyfais i breifatrwydd ac ymyrraeth gyfochrog ar hawl preifatrwydd trydydd partïon y gellir echdynnu eu gwybodaeth hwythau hefyd. Cyn defnyddio’r pwerau hyn, rhaid i’r bobl awdurdodedig ystyried a oes ffyrdd llai ymyrrol o gael y wybodaeth sydd ei angen fyddai’n osgoi tramgwyddo hawl preifatrwydd defnyddiwr y ddyfais neu unrhyw drydydd parti y gall ei g/wybodaeth fod yn weladwy.</p>

<p>47.Mae adrannau 37(5)(c) a 41(4)(b) yn mynnu, hyd yn oed pan fo’r unigolyn awdurdodedig yn rhesymol gredu fod gwybodaeth sydd wedi ei storio ar y ddyfais yn berthnasol i linell ymchwilio resymol neu bwrpas fel yr uchod, rhaid iddo/i fod yn fodlon hefyd fod defnyddio’r pŵer adran 37 neu adran 41 yn angenrheidiol a chymesur er mwyn cyflawni’r diben.</p>

<p>48.Er mwyn i arfer y naill bŵer na’r llall fod yn angenrheidiol a chymesur, bydd yn rhaid i’r unigolyn awdurdodedig fod yn fodlon fod y wybodaeth a geisir ei angen er mwyn cyrraedd y diben perthnasol (e.e. atal trosedd) ac na ellir cyrraedd y diben trwy ddulliau eraill llai ymyrrol. Dylai’r unigolyn awdurdodedig ystyried gwerth y wybodaeth a echdynnir at y diben perthnasol a, lle bo modd, sicrhau mai’r swm lleiaf o wybodaeth a echdynnir, gan gydbwyso’r angen am y wybodaeth yn erbyn yr ymyrraeth a hawl yr unigolyn (neu unigolion) i breifatrwydd. Dylai’r unigolyn awdurdodedig gofnodi ei rh/resymeg dros ddweud bod echdynnu’r wybodaeth yn angenrheidiol a chymesur dan yr amgylchiadau.</p>

<h3>Risg cael gwybodaeth arall</h3>

<p>49. Mae adran 37(6) a (7) ac adran 41(5) a (6) yn mynnu bod unigolyn awdurdodedig, wrth arfer y naill bŵer neu’r llall, ystyried a oes risg o gael gwybodaeth ar wahan i’r hyn sy’n angenrheidiol at ddiben lle gallant arfer y pŵer. Os oes risg felly yn bodoli, yna er mwyn i’r defnydd o’r naill bŵer neu’r llall fod yn gymesur, rhaid i unigolyn awdurdodedig fod yn fodlon nad oes dulliau eraill o gael y wybodaeth sy’n osgoi’r risg honno, neu os oes y fath ddulliau, nad yw’n rhesymol ymarferol eu defnyddio.</p>

<p>50.I fod yn fodlon nad oes dulliau eraill o gael y wybodaeth, dylai pobl awdurdodedig ystyried y math o wybodaeth sydd ei angen, ac a ellid defnyddio oes dulliau eraill i’w gael. Er enghraifft, lle bo angen dangos nifer cyfyngedig o negeseuon rhwng dioddefwr a rhywun a amheuir, ystyriwch eu cael trwy archwilio dyfais y sawl a amheuir. Lle nad yw hyn yn bosib, ac nad yw’r un a amheuir yn herio’r negeseuon, ystyriwch ddal delweddau o’r negeseuon trwy gymryd cipluniau.</p>

<p>51. Mae’r dyfarniad yn achos Bater-James yn cyfeirio’n benodol at yr amgylchiadau lle byddai’n briodol defnyddio dulliau amgen na ‘llawrlwytho digidol’, ac yn awgrymu y gallai cymryd cipluniau neu wneud rhyw fath priodol arall o gofnod ateb anghenion yr achos<sup role="doc-noteref"><a class="govuk-link" href="#fn:24" rel="footnote">[footnote 24]</a></sup>. Lle nodir dulliau amgen o gael y wybodaeth, os yw’r rhain yn lleihau’r risg o gael gwybodaeth arall, dylid eu defnyddio oni bai nad yw’n rhesymol ymarferol gwneud hynny. Mae’r prawf o’r hyn sy’n rhesymol ymarferol yn un gwrthrychol. Rhaid i’r unigolyn awdurdodedig asesu a fyddai’n rhesymol ymarferol defnyddio’r dulliau amgen dan yr amgylchiadau. Lle defnyddir dulliau amgen i gael y wybodaeth, bydd angen parhau i ateb gofynion tystiolaethol perthnasol yr awdurdodaeth honno. Ni fyddai oedi ynddo’i hun yn ddigon o gyfiawnhad i beidio â dilyn dull amgen oni bai bod risg wirioneddol o niwed yn y fan a’r lle. Ym mhob achos, dylai echdynnu gwybodaeth o ddyfais (ar wahân i ddyfais rhywun a amheuir) fod yn ddewis olaf.</p>

<p>52. Gallai gwybodaeth arall gynnwys:</p>

<ul>
  <li>
    <p>gwybodaeth bersonol ar y ddyfais sydd am y defnyddiwr ond heb fod yn angenrheidiol at y diben, megis lluniau, cynnwys negeseuon neu fanylion am eu cysylltiadau</p>
  </li>
  <li>
    <p>gwybodaeth ar y ddyfais sydd am drydydd parti a heb fod yn angenrheidiol at y diben - er enghraifft, lluniau a anfonwyd at ddyfais y defnyddiwr a gymerwyd gan rywun arall, cynnwys negeseuon neu wybodaeth fel cyfeiriadau e-bost a rhifau ffôn</p>
  </li>
</ul>

<p>53. Os, yn dilyn ystyried anghenraid a chymesuredd (gan gynnwys y risg o gael gwybodaeth arall), bod yr unigolyn awdurdodedig yn fodlon fod cyfiawnhad dros ddefnyddio un o’r pwerau hyn, gall fwrw ymlaen, ond dylai leihau’r risg o gael gwybodaeth arall i’r graddau y bo hynny’n rhesymol bosib. Dylai hyn gynnwys defnyddio technolegau priodol i gefnogi echdynnu dethol a defnyddio geiriau allweddol wedi’u targedu, amrediadau dyddiadau neu ddulliau penodol eraill i adnabod gwybodaeth angenrheidiol. Mae galluoedd technolegol yn datblygu’n gyflym, a dylai pobl awdurdodedig fod yn ymwybodol o’r dewisiadau technoleg sydd ar gael yn eu sefydliadau, cadw’n gyfoes â hwy a gofalu eu bod yn defnyddio’r rhai sydd yn cynnig y dulliau mwyaf dethol o echdynnu gwybodaeth.</p>

<h3>Adran 43 Gwybodaeth gyfrinachol</h3>

<p>54. Mae’r paragraffau a ganlyn yn rhoi canllawiau am arfer y pwerau yn adran 37 ac adran 41 y Ddeddf yng nghyswllt gwybodaeth gyfrinachol. Mae hyn yn cynnwys beth yw gwybodaeth gyfrinachol, sut y dylai pobl awdurdodedig ystyried y risg o gael gwybodaeth gyfrinachol, a sut y dylent fwrw ymlaen os tybiant fod risg o gael gwybodaeth gyfrinachol.</p>

<p>55. Diffinnir gwybodaeth gyfrinachol yn Adran 43 y Ddeddf.</p>

<p>56. Mae’n cynnwys deunydd newyddiadurol cyfrinachol, fel y’i diffinnir yn Neddf Pwerau Ymchwiliadol 2016, a ‘deunydd gwarchodedig’.</p>

<p>57. Yn fras, mae gwybodaeth gyfrinachol yn cyfeirio at y canlynol:</p>

<ul>
  <li>
    <p>Deunydd a grëir neu a gafwyd at ddibenion newyddiaduraeth a ddelir yn gyfrinachol (neu, yn achos deunydd mewn gohebiaeth, a ddelir gan yr anfonwr yn gyfrinachol neu y bwriada i’r sawl sy’n ei dderbyn ddal yn gyfrinachol).</p>
  </li>
  <li>
    <p>Rhai mathau o ohebiaeth rhwng ymgynghorydd cyfreithiol proffesiynol a’i gleient (neu rhwng unigolyn o’r fath ac eraill).</p>
  </li>
  <li>
    <p>Cofnodion personol a deunydd arall a gafwyd neu a grëwyd yn ystod masnach, busnes, proffesiwn neu alwedigaeth (neu at ddiben unrhyw swydd) a ddelir yn gyfrinachol.</p>
  </li>
</ul>

<p>58. Dylai pobl awdurdodedig osgoi cymryd meddiant o wybodaeth gyfrinachol. Ni ddylid defnyddio’r pwerau hyn lle bwriedir echdynnu gwybodaeth gyfrinachol. Os cred yr unigolyn awdurdodedig fod gwybodaeth gyfrinachol ar y ddyfais sy’n berthnasol i’r ymchwiliad, rhaid defnyddio pŵer gwahanol i’w gael.</p>

<p>59. Ni ddylai unigolyn awdurdodedig dan unrhyw amgylchiadau ofyn i ddefnyddiwr dyfais ildio ei hawl i gyfrinachedd at ddibenion cael gwybodaeth gyfrinachol. Os bydd defnyddiwr dyfais yn mynegi dymuniad i wneud hynny, dylai’r unigolyn awdurdodedig ddweud fod y penderfyniad yn cael ei gymryd yn unig wedi i ddefnyddiwr y ddyfais dderbyn cyngor cyfreithiol.</p>

<p>60. Dylai pobl awdurdodedig ymgyfarwyddo â chanllawiau a pholisïau eu sefydliad ynghylch gwybodaeth gyfrinachol, yn ychwanegol at y Cod Ymarfer hwn.</p>

<h3>Deunydd gwarchodedig</h3>

<p>61. Diffinnir deunydd gwarchodedig yn Adran 43(2) y Ddeddf.</p>

<h3>Asesu a oes risg o gael gwybodaeth gyfrinachol</h3>

<p>62. Ym mhob achos lle mae unigolyn awdurdodedig yn ystyried defnyddio pŵer adran 37 neu adran 41, rhaid iddo/i asesu a oes risg o gael gwybodaeth gyfrinachol. Oherwydd swm enfawr y deunydd a ddelir ar rai dyfeisiadau, megis ffonau clyfar, mae’n rhesymol tybio fod y rhan fwyaf o bobl yn debygol o feddu ar beth gwybodaeth y gellid ei ystyried yn gyfrinachol. Yn y rhan fwyaf o achosion, mae’n anhebygol y bydd y wybodaeth yn berthnasol i’r achos. Er enghraifft, lle mae gan ddioddefwr ymosodiad rhywiol ohebiaeth ar ei dd/dyfais gyda chyfreithiwr ynghylch gwerthu eiddo.</p>

<p>63. Dylai pobl awdurdodedig ddefnyddio eu doethineb proffesiynol i asesu a oes risg o gael gwybodaeth gyfrinachol, ac a yw’n briodol gofyn i ddefnyddiwr y ddyfais. Mewn rhai achosion, efallai na fydd defnyddiwr y ddyfais yn gwybod a oes ganddo/i wybodaeth gyfrinachol ar ei d/ddyfais.</p>

<p>64. Lle bo defnyddiwr dyfais yn gyfreithiwr neu newyddiadurwr a bod y ddyfais a archwilir yn cael ei defnyddio ar gyfer eu gwaith, gall fod yn rhesymol tybio y bydd swm mawr o ddeunydd cyfrinachol ar y ddyfais. Yn y senario hon, fe all fod yn briodol gofyn iddynt a oes deunydd cyfrinachol wedi ei storio ar eu dyfais.</p>

<p>65. Dylai pobl awdurdodedig ddefnyddio ffeithiau’r achos, a gwybodaeth gan ddefnyddiwr y ddyfais i ddod i farn wybodus ynghylch a oes risg o gael gwybodaeth gyfrinachol.</p>

<h3>Sut i fwrw ymlaen yn dilyn yr asesiad risg</h3>

<p>66. Os nad yw’r unigolyn awdurdodedig yn meddwl nad oes risg o gael gwybodaeth gyfrinachol, gall fwrw ymlaen (yn amodol ar fodloni gofynion eraill y Ddeddf a’r Cod hwn).</p>

<p>67. Os tybia’r unigolyn awdurdodedig fod risg o gael gwybodaeth gyfrinachol, rhaid iddi/o ystyried y cyfan o’r isod:</p>

<ul>
  <li>
    <p>swm y wybodaeth gyfrinachol sy’n debyg o gael ei storio ar y ddyfais</p>
  </li>
  <li>
    <p>perthnasedd posib y wybodaeth honno i’r diben(ion) y gallant echdynnu gwybodaeth</p>
  </li>
  <li>
    <p>a oes dulliau eraill o gael y wybodaeth a geisir nad ydynt yn risgio cael gwybodaeth gyfrinachol a bod yn fodlon (i) nad oes rhai, neu (ii) os oes rhai, nad yw’n rhesymol ymarferol eu defnyddio</p>
  </li>
</ul>

<p>68. Bydd arfer pŵer adran 37 neu adran 41 yn gymesur yn unig os bydd yr unigolyn awdurdodedig wedi ystyried y materion yn (a) a (b) uchod ac wedi bodloni ei hun yn ôl (c) uchod.</p>

<p>69. Os yw swm y wybodaeth gyfrinachol yn debygol o fod yn fychan iawn, a bod y wybodaeth yn debygol o fod yn amherthnasol i’r achos, gall yr unigolyn awdurdodedig fwrw ymlaen gyda’r echdynnu. Lle bo modd, dylid defnyddio technoleg echdynnu dethol i leihau’r risg o gael gwybodaeth gyfrinachol.</p>

<p>70. Os yw’n debygol y bydd cymaint o wybodaeth gyfrinachol ar y ddyfais fel y bydd bron yn sicr y’i caiff yn ystod echdynnu, dylai’r unigolyn awdurdodedig ystyried defnyddio pŵer gwahanol.</p>

<p>71. Os oes gwybodaeth gyfrinachol yn debygol o fod ar y ddyfais a’i fod yn debygol o fod yn berthnasol i’r achos, yna rhaid i’r unigolyn awdurdodedig ddefnyddio pŵer arall i’w gael.</p>

<p>72. Lle mae risg o gael deunydd cyfrinachol, dylai’r unigolyn awdurdodedig gofnodi ei asesiad risg a’i b/phenderfyniad am sut i fwrw ymlaen.</p>

<h3>Beth i’w wneud os ceir gwybodaeth gyfrinachol yn anfwriadol</h3>

<p>73. Fe all adegau ddigwydd pan geir gwybodaeth gyfrinachol yn anfwriadol yn ystod echdynnu. Yn dibynnu ar beth yw’r wybodaeth, dylai’r unigolyn awdurdodedig fwrw ymlaen fel a ganlyn:</p>

<ul>
  <li>
    <p>os nad yw’r wybodaeth gyfrinachol a gafwyd yn ddamweiniol yn berthnasol i’r achos, dylid ei ddileu neu ei olygu cyn gynted ag sy’n ymarferol bosib</p>
  </li>
  <li>
    <p>os yw’r deunydd cyfrinachol yn berthnasol i’r achos, dylai’r unigolyn awdurdodedig i ddechrau ymgynghori a’r canllawiau lleol am beth i’w wneud yn y senario hon. Er enghraifft, efallai y bydd angen anfon yr holl ddeunydd a echdynnwyd at gwnsler allanol.</p>
  </li>
</ul>

<h3>Caniatáu defnyddio’r pwerau</h3>

<p>74. Dylai pob awdurdod sy’n defnyddio’r pwerau hyn fod â gweithdrefn sy’n datgan yn glir pwy ddylai ganiatáu defnyddio’r pwerau a’r prosesau y dylent ddilyn.</p>

<p>75. Dylai’r weithdrefn hon gynnwys gwybodaeth am yr isod:</p>

<ul>
  <li>
    <p>graddfa neu reng yr unigolyn a ddylai ganiatáu unrhyw ddefnydd o’r pwerau (‘y swyddog caniatáu’)</p>
  </li>
  <li>
    <p>y ddogfennaeth y dylai’r swyddog caniatáu gwblhau er mwyn caniatáu echdynnu, gan gynnwys y cofnod o sut y mae’r cais yn cwrdd â’r gofynion o ran defnyddio’r pŵer a osodir allan yn adran 37 a 41</p>
  </li>
  <li>
    <p>y drefn y dylai’r swyddog caniatáu ddilyn yn achos cais llafar brys i ddefnyddio’r pwerau</p>
  </li>
</ul>

<p>76. Dylai’r swyddog caniatáu fod o leiaf un raddfa neu reng uwch na’r unigolyn sy’n gofyn am echdynnu.</p>

<p>77. Gall awdurdod llafar brys gael ei roi gan unigolyn o leiaf un radd neu reng uwch na’r sawl sy’n ceisio’r hawl lle mae risg wirioneddol yn y fan a’r lle o niwed difrifol i unigolyn ac yr atebir y gofynion am ddefnyddio’r pŵer yn adran 37. Dylai’r person sy’n caniatáu’r pŵer wneud cofnod ysgrifenedig o’i awdurdodi a’r rheswm drosto cyn gynted ag sydd modd.</p>

<p>78. Dylai’r awdurdodi fod yn gyfyngedig i echdynnu’r wybodaeth benodol sydd ei angen at y diben y’i ceisir neu i ymdrin â llinell ymholiad resymol. Lle, oherwydd cyfyngiadau technegol, mae angen i’r wybodaeth a echdynnwyd fynd y tu hwnt i’r hyn y gofynnir amdani, rhaid i hyn ddigwydd yn unig gyda chytundeb defnyddiwr y ddyfais, lle mae angen cytundeb i ddefnyddio’r pŵer adran 37.</p>

<h3>Cofnodi’r defnydd o’r pwerau hyn</h3>

<p>79. Dylai pobl awdurdodedig gofnodi yn ysgrifenedig eu rhesymeg dros eu penderfyniadau i ddefnyddio’r pwerau hyn, i gynnwys y pwyntiau a nodwyd uchod – y wybodaeth berthnasol a geisir, pam fod defnyddio’r pwerau hyn yn angenrheidiol a chymesur, pa ddewisiadau amgen am gael y wybodaeth a ystyriwyd, a, phetai unrhyw rai wedi eu nodi, pam nad oedd yn rhesymol ymarferol eu defnyddio.</p>

<p>80. Mae Rhan 4 y Cod yn rhoi mwy o fanylion am ofynion cofnodi gwybodaeth.</p>

<h2>Rhan 4: Darparu dyfais yn wirfoddol a chytundeb i echdynnu gwybodaeth</h2>

<h3>Adran 39 Gofynion am ddarparu gwirfoddol a chytundeb</h3>

<p>81. Mae adran 39 y Ddeddf yn amlinellu’r gofynion y mae’n rhaid eu hateb er mwyn i unigolyn gael ei drin fel un a roddodd ddyfais yn wirfoddol ac a gytunodd i gael echdynnu gwybodaeth ohoni (at ddibenion adran 37 neu 38).</p>

<p>82. Mae’r rhan hon o’r Cod yn cynnwys canllawiau am y canlynol:</p>

<ul>
  <li>
    <p>y meini prawf y mae’n rhaid eu hateb i unigolyn gael ei drin fel un a roddodd ddyfais electronig yn wirfoddol, ac a gytunodd i echdynnu gwybodaeth ohoni</p>
  </li>
  <li>
    <p>y gwahaniaeth rhwng rhoi’r ddyfais yn wirfoddol a rhoi cytundeb i echdynnu gwybodaeth ohoni</p>
  </li>
  <li>
    <p>beth yw ystyr cytundeb</p>
  </li>
  <li>
    <p>sut i gael cytundeb</p>
  </li>
  <li>
    <p>sut i sicrhau y rhoddir cytundeb yn rhydd a heb bwysau gormodol</p>
  </li>
  <li>
    <p>hawl unigolyn i wrthod rhoi dyfais neu gytuno i echdynnu gwybodaeth ohoni</p>
  </li>
  <li>
    <p>beth i’w wneud mewn amgylchiadau lle nad yw defnyddiwr dyfais yn alluog i roi’r ddyfais na chytuno i echdynnu gwybodaeth ohoni (os yw’n blentyn neu’n oedolyn heb gymhwystra)</p>
  </li>
  <li>
    <p>beth i’w wneud pan na all defnyddiwr dyfais roi cadarnhad o ddarparu gwirfoddol na chytundeb yn ysgrifenedig oherwydd nam corfforol neu ddiffyg sgiliau llythrennedd</p>
  </li>
  <li>
    <p>cofnodi’r cadarnhad</p>
  </li>
</ul>

<h3>Darparu gwirfoddol, cytundeb a phwysau gormodol</h3>

<p>83. Lle bo defnyddio pŵer adran 37 yn mynnu bod defnyddiwr dyfais, neu ei g/chynrychiolydd (yn achos plentyn neu oedolyn heb gymhwystra), yn rhoi’r ddyfais o’i g/wirfodd ac yn cytuno i echdynnu’r wybodaeth, rhaid rhoi hyn yn ysgrifenedig cyn i’r echdynnu gychwyn. Os na ellir rhoi cytundeb yn ysgrifenedig oherwydd nam corfforol neu ddiffyg sgiliau llythrennedd yr unigolyn, yna gellir rhoi cytundeb ar lafar, a rhaid i’r unigolyn awdurdodedig gofnodi’r cytundeb yn ysgrifenedig.</p>

<p>84. Ni ddylai’r unigolyn fod wedi dod dan bwysau gormodol na’i orfodi gan neb (gan gynnwys unigolyn awdurdodedig) i ddarparu’r ddyfais neu i gytuno i echdynnu gwybodaeth ohoni. Ni ddylai’r ddyfais chwaith fod wedi ei chipio gan ddefnyddio unrhyw bŵer cyfreithiol arall.</p>

<p>85. Rhaid i’r unigolyn fod wedi gwneud penderfyniad gwybodus ac ymwybodol i roi’r ddyfais o’i g/wirfodd a chytuno i echdynnu gwybodaeth ohoni.</p>

<p>86. Ystyr pwysau gormodol yw gwneud i rywun deimlo nad oes ganddo/i ddewis am roi’r ddyfais o’i g/wirfodd a chytuno i echdynnu. Er enghraifft, os gwneir iddynt deimlo y bydd ymchwiliad yn dod i ben, neu na ddilynir llinellau ymchwilio rhesymol eraill os na fyddant yn cytuno i echdynnu. Fe all achosion godi lle mai’r wybodaeth ar y ddyfais yw’r unig linell ymchwilio resymol sydd ar ôl, ond dylai hyn (a pha gamau eraill a gymerwyd) gael ei esbonio’n glir i’r unigolyn. Cydnabyddir, dan rai amgylchiadau, y gall yr union weithred o wneud cais am ddyfais ac echdynnu gwybodaeth ohoni, wneud i’r dioddefwr neu’r tyst deimlo dan bwysau. Dylai’r unigolyn awdurdodedig fod yn ymwybodol o hyn wrth esbonio’r rheswm dros y cais a sut y pennwyd ei fod yn angenrheidiol a chymesur.<sup role="doc-noteref"><a class="govuk-link" href="#fn:25" rel="footnote">[footnote 25]</a></sup></p>

<h3>Hysbysiad ysgrifenedig</h3>

<p>87. Rhaid i’r unigolyn awdurdodedig roi hysbysiad ysgrifenedig i’r person (fel copi caled neu ar ffurf electronig), gan nodi:</p>

<ul>
  <li>
    <p>y wybodaeth a geisir</p>
  </li>
  <li>
    <p>y rheswm pam y ceisir y wybodaeth (a, lle bo hynny’n berthnasol, sut y mae’n cefnogi llinell ymchwilio resymol )</p>
  </li>
  <li>
    <p>sut y caiff y wybodaeth ei drin unwaith iddo gael ei echdynnu (gan gynnwys pwy fydd yn ei weld)</p>
  </li>
  <li>
    <p>y gall y person wrthod darparu’r ddyfais neu gytuno i echdynnu gwybodaeth ohoni</p>
  </li>
  <li>
    <p>na fydd yr ymchwiliad neu’r ymholiad y ceisir y wybodaeth at ei ddiben yn cael ei ddirwyn i ben dim ond oherwydd gwrthodiad i ddarparu’r ddyfais neu gytuno i echdynnu gwybodaeth ohoni<sup role="doc-noteref"><a class="govuk-link" href="#fn:26" rel="footnote">[footnote 26]</a></sup></p>
  </li>
</ul>

<p>88. Dylid hysbysu defnyddiwr y ddyfais, neu ei g/chynrychiolydd hefyd:</p>

<ul>
  <li>
    <p>o sut y rheolir unrhyw wybodaeth gyfochrog</p>
  </li>
  <li>
    <p>o pryd y bydd y ddyfais yn debyg o gael ei dychwelyd</p>
  </li>
  <li>
    <p>y gallant wneud cwyn at y rheolydd<sup role="doc-noteref"><a class="govuk-link" href="#fn:27" rel="footnote">[footnote 27]</a></sup> os teimlant fod y cais am wybodaeth yn ormodol, neu eu bod wedi eu gorfodi i ddarparu’r ddyfais a rhoi cytundeb.<sup role="doc-noteref"><a class="govuk-link" href="#fn:28" rel="footnote">[footnote 28]</a></sup></p>
  </li>
</ul>

<p>89. Dylai’r wybodaeth sydd yn yr hysbysiad gael ei esbonio’n ofalus i’r unigolyn i wneud yn siŵr ei f/bod wedi ei ddeall, a rhaid bod yn ofalus i sicrhau nad ydynt yn teimlo dan bwysau neu wedi eu gorfodi i ddarparu’r ddyfais neu roi cytundeb.</p>

<p>90. Mae Hysbysiad Prosesu Data (HPD) yr NPCC wedi ei gymeradwyo i’w ddefnyddio gan heddluoedd yng Nghymru a Lloegr fel yr hysbysiad ysgrifenedig. Dylai pobl awdurdodedig ymgynghori â’u harweinwyr datgelu perthnasol i gael copi o hysbysiad eu llu/asiantaeth eu hunain.</p>

<h3>Cadarnhau darparu gwirfoddol a chytundeb</h3>

<p>91. Cyn i echdynnu allu digwydd, rhaid i’r unigolyn awdurdodedig gael cadarnhad yn ysgrifenedig fod y ddyfais wedi ei rhoi o wirfodd a bod cytundeb y gellir echdynnu gwybodaeth ohoni. Rhaid i’r unigolyn awdurdodedig wedyn rhoi copi o’r cadarnhad i’r person.</p>

<p>92. Lle nad oes modd cael cadarnhad ysgrifenedig fod y ddyfais wedi ei rhoi o wirfodd a bod cytundeb y gellir echdynnu gwybodaeth ohoni, oherwydd nam corfforol neu ddiffyg sgiliau llythrennedd, rhaid rhoi cadarnhad llafar. Yna, rhaid i’r unigolyn awdurdodedig gofnodi’r cadarnhad llafar a rhoi copi o’r cofnod hwnnw i’r person.</p>

<p>93. Rhaid cadw cofnod o’r cadarnhad, hyd yn oed os mai yn llafar y rhoddwyd y cadarnhad,<sup role="doc-noteref"><a class="govuk-link" href="#fn:29" rel="footnote">[footnote 29]</a></sup> gan y gellir gofyn amdano yn nes ymlaen i ddangos fod y ddyfais wedi ei rhoi o wirfodd, a bod cytundeb wedi ei roi heb orfodaeth.</p>

<p>94. Mae canllawiau pellach am gael barn y rhai ar wahan i’r sawl sy’n rhoi’r cytundeb, megis lle mae defnyddiwr dyfais yn blentyn neu oedolyn heb gymhwystra, yn cael eu hesbonio yn Rhan 5 y Cod hwn.</p>

<h3>Tynnu cytundeb yn ôl</h3>

<p>95. Mae gan ddefnyddiwr dyfais (neu’r person sydd wedi darparu’r ddyfais o’i wirfodd ac a gytunodd i echdynnu gwybodaeth ohoni yn unol ag adran 38), yr hawl i dynnu ei g/chytundeb i wybodaeth gael ei echdynnu o’r ddyfais yn ôl. Penderfyniad yr unigolyn yw rhoi’r ddyfais i’r unigolyn awdurdodedig a chytuno i echdynnu gwybodaeth ohoni, a gall newid ei feddwl. Yn achos dyfais a ddefnyddir gan ddefnyddwyr lluosog, dim ond y person a roddodd y ddyfais o’i g/wirfodd ac a gytunodd i echdynnu gwybodaeth ohoni all dynnu’r cytundeb hwnnw yn ôl.</p>

<p>96. Dylid gwneud yn glir y bydd tynnu cytundeb yn ôl yn golygu y dychwelir y ddyfais, ac na fydd echdynnu gwybodaeth yn digwydd, os nad yw’r echdynnu eisoes wedi digwydd. Fodd bynnag, os tynnir cytundeb yn ôl wedi i’r echdynnu gwybodaeth ddigwydd, efallai na fydd modd dileu neu ddychwelyd yr holl wybodaeth na dychwelyd y ddyfais yn syth. Mae hyn oherwydd y dyletswyddau ar asiantaethau ymchwilio a gwasanaethau erlyn i ddatgelu gwybodaeth i’r amddiffyniad. Gall yr asiantaeth ymchwilio hefyd ddewis defnyddio pŵer cyfreithiol gwahanol i gadw ac archwilio’r ddyfais. Ym mhob achos, fodd bynnag, rhaid cadw’r wybodaeth a echdynnwyd a’r ddyfais ei hun yn unig cyhyd ag y mae’n angenrheidiol yn unol â pholisïau cadw data pob awdurdod a chanllawiau perthnasol eraill.</p>

<p>97. Mae hyn yn bwysig er mwyn helpu’r unigolyn i wneud penderfyniad gwybodus am beth i’w wneud, yn enwedig gan y gallant fod yn caniatáu’r unigolyn awdurdodedig i gyrchu swm sylweddol o wybodaeth bersonol. Dylai gwybodaeth am hawliau i dynnu cytundeb yn ôl gael ei gynnwys yn fersiwn eich sefydliad o Hysbysiad Prosesu Data (HPD) fel sy’n briodol.</p>

<h3>Adran 38 Darparu gwirfoddol a chytundeb lle mae defnyddiwr dyfais yn blentyn neu yn oedolyn heb gymhwystra</h3>

<p>98. Ni all plentyn<sup role="doc-noteref"><a class="govuk-link" href="#fn:30" rel="footnote">[footnote 30]</a></sup> neu oedolyn heb gymhwystra ddarparu dyfais o’i wirfodd na chytuno i echdynnu gwybodaeth ohoni at ddibenion adran 37 y Ddeddf.</p>

<p>99. Bydd unigolyn arall yn gyfrifol am wneud y penderfyniadau hyn ar ran y plentyn neu’r oedolyn heb gymhwystra, gan sicrhau yr ystyrir eu lles pennaf yn y penderfyniad.</p>

<p>100. Mae canllawiau manwl am ddefnyddio’r pwerau hyn gyda phlant ac oedolion heb gymhwystra yn Rhan 6 y Cod hwn.</p>

<h3>Adran 40 Echdynnu gwybodaeth dan adran 37 heb ddarparu gwirfoddol neu gytundeb: achosion arbennig</h3>

<p>101. Mae’r canllaw hwn yn gymwys yn unig mewn achosion lle:</p>

<ul>
  <li>
    <p>mae defnyddiwr dyfais wedi marw, a’i f/bod yn ddefnyddiwr y ddyfais yn union cyn iddo/i farw</p>
  </li>
  <li>
    <p>mae defnyddiwr dyfais yn blentyn neu oedolyn heb gymhwystra a bod yr unigolyn awdurdodedig yn rhesymol gredu fod eu bywydau mewn perygl, neu fod risg o niwed difrifol iddynt</p>
  </li>
  <li>
    <p>mae defnyddiwr dyfais ar goll, eu bod yn ddefnyddiwr y ddyfais yn union cyn iddo/i fynd ar goll a bod yr unigolyn awdurdodedig yn rhesymol gredu fod ei fywyd mewn perygl, neu fod risg o niwed difrifol iddo/i</p>
  </li>
</ul>

<p>102. Yn yr achosion hyn, gall yr unigolyn awdurdodedig echdynnu gwybodaeth o’r ddyfais er nas darparwyd yn wirfoddol ac na roddwyd cytundeb i echdynnu gwybodaeth ohoni. Fodd bynnag, mae darpariaethau eraill adran 37 yn dal yn gymwys (e.e. rhaid i’r unigolyn awdurdodedig ddal i gredu’n rhesymol fod gwybodaeth sydd wedi ei storio ar y ddyfais yn berthnasol i ddiben y gallant arfer y pŵer ar ei gyfer).</p>

<p>103. Er enghraifft, gall heddlu fod yn ceisio dod o hyd i rywun sydd ar goll ac y maent yn credu sydd mewn perygl o niwed difrifol. Os, wrth geisio dod o hyd i’r person, y bydd yr heddlu yn dod o hyd i ddyfais y person coll neu fod rhywun yn ei rhoi iddynt, gallant arfer y pŵer adran 37 i echdynnu gwybodaeth o’r ddyfais, heb geisio cytundeb gan ddefnyddiwr y ddyfais neu rywun sy’n gweithredu ar ei r/rhan.</p>

<h3>Adran 41 Echdynnu gwybodaeth: ymchwiliadau i farwolaeth</h3>

<p>104. Yn achos adran 41 (echdynnu at ddibenion ymchwiliad neu gwest i farwolaeth), gall yr unigolyn awdurdodedig echdynnu gwybodaeth o’r ddyfais er nas rhoddwyd yn wirfoddol ac na roddwyd cytundeb i echdynnu gwybodaeth ohoni. Fodd bynnag, mae darpariaethau eraill adran 41 yn dal yn gymwys (e.e. rhaid i’r unigolyn awdurdodedig ddal i gredu’n rhesymol fod gwybodaeth sydd wedi ei storio ar y ddyfais yn berthnasol i’r ymchwiliad neu’r cwest).</p>

<h2>Rhan 5: Defnyddio pŵer adran 37 gyda phobl fregus</h2>

<h3>Pobl fregus / dioddefwyr trosedd</h3>

<p>105. Pwrpas y rhan hon yw cynnig canllawiau am yr hyn y dylai pobl awdurdodedig feddwl amdano wrth ystyried defnyddio pŵer adran 37 mewn achosion pan fo’r person yn fregus.</p>

<p>106. Yn y rhan hon, byddwn yn canolbwyntio ar ddioddefwyr bregus troseddau, a all fod wedi dioddef trawma ac a fydd, efallai, angen mwy o gefnogaeth i wneud penderfyniad gwybodus ynghylch darparu eu dyfais yn wirfoddol a chytuno i echdynnu gwybodaeth ohono. Fodd bynnag, ym mhob achos lle mae unigolyn awdurdodedig yn ystyried arfer y pŵer adran 37, dylent ystyried a yw person yn fregus neu beidio ac a ydynt angen mwy o gefnogaeth i benderfynu darparu eu dyfais o wirfodd a chytuno i echdynnu gwybodaeth ohoni.</p>

<p>107. Fel esiampl, mae Cod Dioddefwyr<sup role="doc-noteref"><a class="govuk-link" href="#fn:31" rel="footnote">[footnote 31]</a></sup> Cymru a Lloegr<sup role="doc-noteref"><a class="govuk-link" href="#fn:32" rel="footnote">[footnote 32]</a></sup> yn diffinio dioddefwr fel:</p>

<ul>
  <li>
    <p>rhywun a ddioddefodd niwed, gan gynnwys niwed corfforol, meddyliol neu emosiynol neu golled economaidd, a achoswyd yn uniongyrchol gan drosedd</p>
  </li>
  <li>
    <p>perthynas agos (neu lefarydd a enwebwyd gan y teulu) i rywun yr achoswyd ei farwolaeth yn uniongyrchol gan drosedd</p>
  </li>
</ul>

<p>108. Ni all plant ac oedolion heb gymhwystra, er eu bod yn fregus, ddarparu eu dyfais o’u gwirfodd na chytuno i echdynnu gwybodaeth ohoni at ddibenion adran 37. Lle mae’r defnyddiwr yn blentyn neu oedolyn heb gymhwystra, dylai pobl awdurdodedig ddilyn y canllaw a amlinellir yn Rhan 6: Adran 38 Plant ac oedolion heb gymhwystra.</p>

<h3>Beth mae ‘bregus’ yn ei olygu?</h3>

<p>109. Nid oes un diffiniad cyfreithiol o ‘fregus’. At ddibenion pŵer adran 37, gellir ystyried unigolyn yn fregus os oes arno/i angen rhyw lefel o gefnogaeth ychwanegol i wneud penderfyniad gwybodus i roi ei d/ddyfais a chytuno i echdynnu gwybodaeth ohoni.</p>

<p>110. Dywed y Coleg Plismona fod “person yn fregus os, o ganlyniad i’w sefyllfa neu ei amgylchiadau, na all ofalu amdano/i ei hun nac amddiffyn ei hun neu eraill, rhag niwed neu gam-fanteisio”.<sup role="doc-noteref"><a class="govuk-link" href="#fn:33" rel="footnote">[footnote 33]</a></sup></p>

<p>111. Mae llawer o ddioddefwyr a thystion yn profi straen ac ofn yn ystod ymchwiliad i drosedd. Gall straen effeithio ar swm ac ansawdd y cyfathrebu gyda’r unigolyn dan sylw, a chanddo/i. Dylai’r unigolyn awdurdodedig gadw mewn cof fregusrwydd cudd a achoswyd gan anabledd, sioc neu drawma.</p>

<p>112. Lle tybir bod unigolyn yn fregus, dylai pobl awdurdodedig roi gwybod iddo/i y gall gael cefnogaeth ychwanegol i’w helpu i wneud penderfyniad gwybodus ynghylch darparu’r ddyfais yn wirfoddol ai peidio a chytuno i echdynnu gwybodaeth ohoni. Dylai’r unigolyn awdurdodedig gymryd pob cam rhesymol i ofalu bod y gefnogaeth hon yn hygyrch. Gall y gefnogaeth hon ddod gan amrywiaeth o bobl neu wasanaethau cefnogi arbenigol - er enghraifft, gan aelod o’r teulu, cyfaill neu, yn achos trosedd rywiol, Ymgynghorydd Trais Rhywiol Annibynnol<sup role="doc-noteref"><a class="govuk-link" href="#fn:34" rel="footnote">[footnote 34]</a></sup> neu weithiwr eiriolaeth trais arall, lle mae’r gwasanaeth ar gael. Yn yr Alban, gall dioddefwyr a thystion hefyd dderbyn cefnogaeth gan Oedolyn Priodol<sup role="doc-noteref"><a class="govuk-link" href="#fn:35" rel="footnote">[footnote 35]</a></sup>, sydd â’r swyddogaeth o hwyluso cyfathrebu i oedolion bregus yn ystod ymchwiliadau troseddol.</p>

<p>113. Mae modd defnyddio’r rhestr ganlynol fel canllaw i bennu a yw person yn fregus ac a oes angen cefnogaeth ychwanegol, annibynnol arnynt i wneud penderfyniad hollol wybodus am ddarparu ei d/ddyfais yn wirfoddol a chytuno i echdynnu gwybodaeth ohoni. Nid yw hon yn restr gyflawn. Rhaid ystyried anghenion yr unigolyn yn ofalus fesul achos, gan ystyried natur yr ymchwiliad a’u hymwneud ag ef. Os nad ydych yn siŵr a yw person yn fregus ai peidio, efallai y bydd yn briodol rhagdybio bod lefel o fregusrwydd yn bodoli, yn enwedig i ddioddefwyr troseddau rhywiol neu mewn achos lle cafodd rhywun ei niweidio yn gorfforol neu feddyliol.</p>

<p>114. Esiamplau o bobl fregus:</p>

<ul>
  <li>
    <p>rhywun a ddioddefodd drosedd drawmatig, fel trais neu ymosodiad rhywiol neu fath arall o drosedd dreisgar</p>
  </li>
  <li>
    <p>rhywun a ddioddefodd gamdriniaeth ddomestig</p>
  </li>
  <li>
    <p>rhywun a ddioddefodd stelcian</p>
  </li>
  <li>
    <p>rhywun a ddioddefodd fasnachu pobl</p>
  </li>
  <li>
    <p>rhywun sydd yn ofni ôl-effaith o weithio gydag unigolyn awdurdodedig i hyrwyddo ymchwiliad – er enghraifft, rhywun a chwythodd y chwiban</p>
  </li>
  <li>
    <p>rhywun sy’n dioddef ofn neu loes</p>
  </li>
  <li>
    <p>rhywun sy’n dioddef anhwylder meddwl</p>
  </li>
  <li>
    <p>rhywun sy’n cael anhawster i weithredu yn gymdeithasol</p>
  </li>
  <li>
    <p>rhywun ag anabledd corfforol</p>
  </li>
  <li>
    <p>rhywun ar y sbectrwm awtistig</p>
  </li>
  <li>
    <p>rhywun ag anawsterau dysgu</p>
  </li>
  <li>
    <p>rhywun sy’n cael anhawster deall beth sy’n cael ei gyfleu iddo/i (gan gynnwys rhwystrau iaith)</p>
  </li>
  <li>
    <p>rhywun sy’n cael anhawster darllen neu ysgrifennu</p>
  </li>
</ul>

<p>115. Rhaid i bobl awdurdodedig ddilyn unrhyw ddeddfwriaeth gyfredol a chanllawiau mewnol am bobl fregus fel sy’n briodol i’r achos penodol, yn ychwanegol at y Cod Ymarfer hwn.</p>

<h3>Darparu gwirfoddol a chytundeb a phobl fregus</h3>

<p>116. Gall dioddefwyr troseddau fel trais a throseddau rhywiol eraill bryderu’n arbennig am gytuno i rannu gwybodaeth. Canfuwyd mai’r posibilrwydd y gellid gofyn iddynt drosglwyddo gwybodaeth bersonol a sensitif yw un o’r prif resymau pam y gall dioddefwyr trais dynnu’n ôl o’r broses ymchwilio troseddol neu fe allant ddewis peidio ag adrodd am y drosedd o gwbl.</p>

<p>117. Mae canllawiau manwl am ba wybodaeth i’w roi i unigolion er mwyn sicrhau y gallant ddarparu eu dyfais o’u gwirfodd a chytuno’n ddiamwys i echdynnu gwybodaeth ohoni yn Rhan 4: Darparu dyfais yn wirfoddol a chytundeb i echdynnu.</p>

<p>118. Efallai y bydd angen i unigolyn awdurdodedig fynd ymhellach i gefnogi a rhoi cyfrif priodol am anghenion person/dioddefwr bregus wrth arfer y pŵer hwn. Er enghraifft, lle bo unigolyn mewn sioc, i’r graddau na all ddirnad beth mae rhywun yn gofyn iddo/i wneud o ran darparu ei dd/dyfais a chytuno i echdynnu gwybodaeth ohoni, efallai y bydd yn rhaid i’r unigolyn awdurdodedig aros nes bod yr unigolyn wedi adfer galluedd cyn gofyn iddo/i wneud penderfyniadau am y materion hyn.</p>

<p>119. Dylai asiantaethau gyfeirio at eu polisïau a’u canllawiau eu hunain am sut i adnabod a chefnogi tystion a dioddefwyr sy’n dioddef trawma.</p>

<p>120. Dylai’r unigolyn awdurdodedig ystyried a ddylid cynnwys ymgynghorydd annibynnol, gweithiwr cymdeithasol, cyfaill, aelod o’r teulu neu rywun arall a all roi cysur a chefnogaeth i’r unigolyn.</p>

<p>121. Yn yr Alban, dylai’r unigolyn awdurdodedig ofyn am gefnogaeth Oedolyn Priodol i ddioddefwyr a thystion na all ddeall trafodion na chyfathrebu’n effeithiol oherwydd anhwylder meddyliol.</p>

<p>122. Er y gall unigolyn geisio cefnogaeth ynghylch y penderfyniad i roi ei dd/dyfais o wirfodd a chytuno i echdynnu gwybodaeth ohoni, rhaid iddo fod yn benderfyniad yr unigolyn. Dim ond mewn achosion lle mae defnyddiwr y ddyfais yn blentyn neu’n oedolyn heb gymhwystra y gall rhywun arall wneud y penderfyniadau hynny (ac yn wir, rhaid iddo/i wneud hynny).</p>

<p>123. Lle bynnag mae modd gwneud hynny, dylai’r unigolyn awdurdodedig sicrhau bod gan yr unigolyn ddigon o amser i wneud y penderfyniadau hyn.</p>

<p>124. Os, o ganlyniad i’w fregusrwydd, na all yr unigolyn ddeall yr HPD, efallai y bydd angen i’r unigolyn awdurdodedig esbonio’r ffurflen mewn termau syml, trwy ei g/chynrychiolydd cefnogi (person y cyfeirir ato ym mhwynt bwled tri uchod) os oes angen. Efallai y bydd yn rhaid i’r unigolyn awdurdodedig ddarllen yr HPD yn uchel i’r unigolyn os na all ddarllen neu ddeall y deunydd ar ei b/phen ei hun.</p>

<p>125. Os yw iaith yn rhwystr ychwanegol i ddeall yr hyn y gofynnir i’r unigolyn wneud, dylid trefnu cyfieithydd.</p>

<p>126. Ym mhob achos wrth drin gyda dioddefwr bregus, dylid bod yn eithriadol sensitif a chefnogol er mwyn gwneud yn siŵr fod y dioddefwr bregus yn deall beth y gofynnir iddi/o wneud a sicrhau na wneir ei d/thrawma yn waeth o ganlyniad i gymryd rhan mewn proses ymchwilio.</p>

<p>127. Os nad ydych yn siŵr am lefel y gefnogaeth y mae ar berson ei angen, dylech ymgynghori â goruchwyliwr neu adolygu canllaw priodol eich sefydliad.</p>

<h3>Effaith ar breifatrwydd a phobl fregus / dioddefwyr</h3>

<p>128. Mae’n hynod debygol y bydd dyfais electronig rhywun yn cynnwys gwybodaeth bersonol sensitif amdanynt hwy neu bobl eraill, a rhaid i bobl awdurdodedig ystyried hawl yr unigolyn dan Erthygl 8 i barch i fywyd preifat cyn echdynnu unrhyw wybodaeth sensitif (gweler Rhan 2 y Cod hwn). Dylai pobl awdurdodedig weithredu gan wybod y bydd cytuno i echdynnu’r math hwn o wybodaeth yn brofiad anhygoel o anodd, yn enwedig lle mae’r person yn fregus. Gall ddioddefwyr trais a throseddau rhywiol yn benodol fod yn llai awyddus i fwrw ymlaen â phroses o ymchwilio i drosedd os ydynt yn pryderu am orfod rhannu gwybodaeth sensitif.</p>

<p>129. Ym mhob achos, cyn arfer y pŵer adran 37 rhaid i unigolyn awdurdodedig ystyried dulliau eraill o gael y wybodaeth sydd ei angen sydd heb fod â’r un lefel o ymyrraeth. Mae hyn yn arbennig o bwysig lle gall effaith difrifol ar breifatrwydd dioddefwr bregus ddigwydd.</p>

<h3>Diogelu a dioddefwyr bregus</h3>

<p>130. Wrth arfer y pŵer yn adran 37 yng nghyswllt dioddefwr bregus, mae rhai camau y dylid eu cymryd i i sicrhau eu bod yn cael eu diogelu’n ddigonol. Mae’r paragraffau isod yn rhoi enghreifftiau.</p>

<p>131. Fe all achosion godi pan fod dioddefwr bregus yn rhan o weithgaredd lle mae’n ddioddefwr, ond heb fod yn synied amdanynt eu hunain felly - er enghraifft, os dioddefodd ymosodiad rhywiol, ond mae’n credu ei f/bod mewn perthynas gydsyniol gyda’r ymosodwr. Mewn achosion fel y rhain, bydd angen i’r unigolyn awdurdodedig weithio’n ofalus gyda’r dioddefwr bregus ac unrhyw gynrychiolydd cefnogol (megis gweithiwr cymdeithasol, aelod o’r teulu, etc), i benderfynu beth yw’r ffordd orau o weithredu. Mewn achosion lle mai’r unig ddewis yw archwilio dyfais sy’n perthyn i rywun nad yw’n credu ei b/fod yn ddioddefwr, efallai y bydd yn angenrheidiol defnyddio pŵer gwahanol i gael y ddyfais nad yw’n dibynnu ar gytundeb yr unigolyn. Dylid rhoi ystyriaeth ofalus i ddefnyddio pŵer amgen dan yr amgylchiadau hyn.</p>

<p>132. Gall bod yn rhan o ymchwiliad fod yn brofiad arbennig o drawmatig i ddioddefwyr bregus. O’r herwydd, dylai’r bobl awdurdodedig wneud addasiadau priodol ac ystyried anghenion y dioddefwr a lle bydd yn fwyaf cyfforddus ac abl i wneud y penderfyniadau gorau ei hun. Gall bod mewn gorsaf heddlu godi ofn, ac efallai y byddai rhai dioddefwyr yn teimlo y byddai’n haws meddwl yn glir ac ystyried y dewisiadau os bydd y drafodaeth yn digwydd yn eu cartref neu mewn man niwtral.</p>

<p>133. Ym mhob achos, dylai pobl awdurdodedig anelu at ddychwelyd dyfais mor fuan ag sydd modd. Yn achos dioddefwr a dreisiwyd, yn ddelfrydol dylai hyn fod ymhen 24 awr o gymryd y ddyfais. Mae’r cyfnod 24-awr hwn yn cychwyn yn unig unwaith y sefydlwyd y llinell ymchwilio resymol a bod yr unigolyn awdurdodedig wedi ystyried dulliau amgen o ddilyn y llinell ymholi neu o gael y wybodaeth sydd ei hangen. Unwaith yr atebir y meini prawf hyn, gall yr unigolyn awdurdodedig geisio cytundeb gan y dioddefwr i echdynnu’r wybodaeth o’i dd/dyfais.</p>

<p>134. I ddioddefwyr bregus, mae’n arbennig o bwysig fod eu dyfais yn derbyn blaenoriaeth o ran archwilio er mwyn gallu ei dychwelyd mor fuan ag sydd modd. Os oes modd rhoi blaenoriaeth i archwilio dyfais dioddefwr bregus neu adael i’r unigolyn wneud apwyntiad i gael ei dd/dyfais wedi’i harchwilio, a thrwy hynny sicrhau eu bod yn cadw meddiant ohoni nes ei bod yn barod i’w phrosesu, dylai unigolyn awdurdodedig wneud hynny.</p>

<p>135. Mewn achos lle cymerir dyfais electronig dioddefwr a dreisiwyd i’w harchwilio ac nad oes modd ei dychwelyd ymhen 24 awr, dylai’r dioddefwr gael dyfais yn ei lle neu gefnogaeth i gael un.</p>

<p>136. I bobl fregus nad ydynt yn ddioddefwyr trais a lle gall gymryd yn hirach na 24 awr i archwilio’r ddyfais a’i dychwelyd, dylai pobl awdurdodedig ymgynghori a chanllawiau diogelu lleol a darparu dyfais yn ei lle fel sy’n briodol yn ôl arferion gorau eu sefydliad.</p>

<p>137. Gall pob unigolyn fod yn gymwys am gymorth gan ddarparwr eu ffôn symudol, yn ôl canllawiau cwsmeriaid bregus Ofcom.<sup role="doc-noteref"><a class="govuk-link" href="#fn:36" rel="footnote">[footnote 36]</a></sup></p>

<p>138. Dylid cyfeirio dioddefwr bregus ac, os yw’n briodol, ei g/chynrychiolydd cefnogi (ymgynghorydd annibynnol, cyfaill i’r teulu etc) at y gwasanaethau perthnasol (gwasanaethau cymdeithasol, cwnsela, etc) os oes angen cefnogaeth broffesiynol barhaus.</p>

<h2>Rhan 6: Adran 38 Plant ac oedolion heb gymhwystra</h2>

<p>139. Mae rhan hwn y Cod yn rhoi canllawiau ar achosion lle mae defnyddiwr dyfais yn blentyn neu yn oedolyn heb gymhwystra. Ni all plant ac oedolion heb gymhwystra wneud y penderfyniadau yn adran 37 drostynt eu hunain. Mae’r rhan hon yn amlinellu pwy all wneud y penderfyniadau hynny ar eu rhan (‘yr unigolyn amgen’) a’r hyn sy’n rhaid ei ystyried gan yr unigolyn awdurdodedig a chan yr unigolyn amgen.</p>

<h3>Plant</h3>

<p>140. At ddibenion Pennod 3 Rhan 2 y Ddeddf, mae plentyn yn rhywun sydd dan 18 oed<sup role="doc-noteref"><a class="govuk-link" href="#fn:37" rel="footnote">[footnote 37]</a></sup>. Hyd yn oed os tybir fod gan blentyn gymhwystra, bydd angen o hyd i unigolyn amgen wneud penderfyniadau ynghylch darparu’r ddyfais neu beidio a chytuno i echdynnu gwybodaeth ar ran y plentyn.</p>

<h3>Pwy all, a phwy na all, wneud penderfyniadau dros blentyn?</h3>

<p>141. Gall y bobl a ganlyn, gan weithredu er lles pennaf y plentyn, weithredu fel unigolyn amgen lle mae defnyddiwr dyfais yn blentyn.</p>

<p>Rhiant neu warcheidwad y plentyn<br>
142. Mae “rhiant” yn cynnwys rhiant biolegol, rhiant mabwysiadol, llys-riant a gafodd gyfrifoldeb rhiant cyfreithlon a rhiant yn rhinwedd Deddf Ffrwythloni ac Embryoleg Dynol 2008 (er enghraifft, ail riant benyw). Golyga ”gwarcheidwad” unigolyn arall a gafodd gyfrifoldeb rhiant cyfreithlon, person a benodwyd yn warcheidwad trwy orchymyn llys neu trwy ewyllys (lle mae’r rhieni wedi marw), neu berson sydd, yn ymarferol, yn gofalu am blentyn o ddydd i ddydd, megis gofalwr perthynas neu faeth a gymeradwywyd gan awdurdod lleol. Dylai pobl awdurdodedig fod yn glir ynghylch statws y rhiant neu’r gwarcheidwad sy’n gwneud y penderfyniadau, a chofnodi hyn. Am ddiffiniadau pellach o’r sawl y gellir eu hystyried fel rhiant neu warcheidwad, cyfeirier at yr adrannau isod.</p>

<p>143. Yng Ngogledd Iwerddon, gall hyn hefyd gynnwys rhiant neu warcheidwad neu bobl neu gyrff eraill gyda chyfrifoldeb rhiant dros y plentyn. Dylid dehongli’r term ‘Gwarcheidwad’ yn unol â Gorchymyn Plant (Gogledd Iwerddon) 1995. Dywed Erthygl 2 fod “gwarcheidwad plentyn” yn golygu gwarcheidwad (ar wahân i warcheidwad ffortiwn neu stad plentyn) a benodwyd yn unol â darpariaethau Erthygl 159 (penodiad gan Lys) neu Erthygl 160 (Penodiad gan riant neu warcheidwad).</p>

<p>144. Yng Nghymru, Lloegr a’r Alban mae’r term ‘Gwarcheidwad’ yn cynnwys oedolion a benodwyd i rôl gwarcheidwad gan lys.</p>

<p>Person sy’n cynrychioli awdurdod perthnasol neu fudiad gwirfoddol<br>
145. Os yw’r plentyn mewn gofal ac nad yw’n briodol i gytundeb gael ei geisio gan riant neu warcheidwad, yna gall rhywun sy’n cynrychioli’r awdurdod perthnasol neu fudiad gwirfoddol sy’n darparu gofal i’r plentyn hwnnw roi cytundeb yn eu lle.</p>

<p>146. Dylai hwn/hon, onid yw’n amhosib dan yr amgylchiadau, fod yn rhywun sy’n adnabyddus i’r plentyn.</p>

<p>Person cyfrifol <br>
147. Rhaid i berson cyfrifol arall, sy’n gorfod bod yn 18 neu’n hŷn, gael ei ddefnyddio fel dewis olaf yn unig os nad oes rhiant neu warcheidwad, neu berson sy’n cynrychioli awdurdod perthnasol neu fudiad gwirfoddol ar gael i wneud y penderfyniadau ar ran y plentyn. Rhaid i bobl awdurdodedig wneud digon o ymdrech i gysylltu â rhiant, gwarcheidwad neu berson sy’n cynrychioli’r awdurdod perthnasol sy’n gyfrifol am y plentyn cyn troi at berson cyfrifol arall. Yr arfer gorau yw aros nes bod person o’r fath ar gael i wneud y penderfyniadau.</p>

<p>148. Os oes unrhyw amheuaeth am addasrwydd person cyfrifol, dylai’r unigolyn awdurdodedig ystyried rheidrwydd a chymesuredd defnyddio’r pwerau hyn eto, ac, os yw’n briodol, oedi hyd nes y gellir dod o hyd i riant, a gwarcheidwad, a chynrychiolydd o’r awdurdod perthnasol neu berson cyfrifol arall. Neu fe all yr unigolyn awdurdodedig geisio dulliau amgen o gael y wybodaeth berthnasol.</p>

<p>149. Ni all unigolyn awdurdodedig a all arfer y pŵer adran 37 at y diben y ceisir y wybodaeth weithredu fel person cyfrifol.</p>

<p>150. Ni ddylai’r person cyfrifol fod yn berson dan amheuaeth na pherson o ddiddordeb yng nghyswllt yr ymchwiliad y defnyddir y pŵer ar ei gyfer, ac yn ddelfrydol, dylai fod â pherthynas bresennol o ofal dros y plentyn.</p>

<p>151. Gall person sy’n unigolyn awdurdodedig, ond na chaiff arfer y pŵer adran 37 at y diben y ceisir y wybodaeth, weithredu fel rhywun arall cyfrifol. Felly, er enghraifft, gallai aelod o’r Swyddfa Twyll Difrifol weithredu fel person cyfrifol mewn achos lle mae angen gwybodaeth i helpu i ddod o hyd i rywun sydd ar goll. Y rheswm am hyn yw am na all aelodau o’r Swyddfa Twyll Difrifol arfer y pŵer adran 37 at y diben hwnnw – gallant wneud hynny at ddibenion atal, canfod, ymchwilio neu erlyn trosedd yn unig.</p>

<p>152. Lle gwnaed y penderfyniadau ar ran y plentyn gan berson cyfrifol, rhaid i’r unigolyn awdurdodedig, onid yw’n ystyried nad yw’n briodol gwneud hynny, hysbysu rhiant neu warcheidwad fod y pŵer wedi ei ddefnyddio ac at ba bwrpas. Dylid gwneud yr hysbysiad hwn cyn gynted ag sydd modd. Lle nad yw’n briodol hysbysu rhiant neu warcheidwad am eu bod dan amheuaeth yn yr ymchwiliad, neu lle cred yr unigolyn awdurdodedig y bydd datgelu gwybodaeth a echdynnwyd yn rhoi’r plentyn mewn perygl, dylai’r unigolyn awdurdodedig ystyried hysbysu rhiant neu warcheidwad arall.</p>

<h3>Barn y plentyn</h3>

<p>153. Cyn arfer y pŵer adran 37, rhaid i’r unigolyn awdurdodedig, i’r graddau ei bod yn rhesymol ymarferol gwneud hynny, ganfod barn y plentyn a chadw mewn cof unrhyw farn felly, gan ystyried oedran ac aeddfedrwydd y plentyn<sup role="doc-noteref"><a class="govuk-link" href="#fn:38" rel="footnote">[footnote 38]</a></sup>. Rhaid iddynt fod â lles pennaf y plentyn mewn cof.</p>

<p>154. Dim ond plant ifanc iawn all fod yn analluog i fynegi barn. Felly, rhaid i bobl awdurdodedig ragdybio y gall plentyn roi barn. Mae hyn yn golygu, lle bo modd yn rhesymol wybod lleoliad y plentyn, rhaid ceisio ei farn. Dylid cadw mewn cof oedran ac aeddfedrwydd y plentyn wrth ystyried y farn a ganfuwyd.</p>

<p>155. Dylai pobl awdurdodedig sicrhau y rhoddwyd esboniad i’r plentyn ynghylch beth fydd yn digwydd i’w wybodaeth a’u dyfais ac, er yr ystyrir ei farn, mai dim ond oedolyn all wneud penderfyniadau ar ei ran. Dylai’r unigolyn awdurdodedig gadarnhau fod y person sy’n gwneud y penderfyniadau ar ran y plentyn yn ymwybodol o farn y plentyn. Gall yr oedolyn ddal i benderfynu darparu (neu beidio â darparu) y ddyfais a chytuno (neu beidio â chytuno) i echdynnu gwybodaeth ohoni gan gadw mewn cof farn y plentyn.</p>

<p>156. Yn y pen draw, mae’r penderfyniadau ynghylch darparu’r ddyfais a chytuno i echdynnu yn fater i’r rhiant, gwarcheidwad, person yn cynrychioli’r awdurdod perthnasol neu’r sefydliad y mae’r plentyn yn ei ofal neu’r person cyfrifol.</p>

<p>157. Mewn achosion lle mae’r defnyddiwr yn blentyn, dylai pobl awdurdodedig gofnodi’r holl wybodaeth berthnasol, gan gynnwys:</p>

<ul>
  <li>
    <p>a ofynnwyd i’r plentyn am ei farn, a beth oedd y farn honno</p>
  </li>
  <li>
    <p>a oedd barn y plentyn yn wahanol i farn y person sy’n darparu’r ddyfais ac yn cytuno i echdynnu gwybodaeth ohoni</p>
  </li>
  <li>
    <p>os na ofynnwyd i’r plentyn am ei farn, pam ddim</p>
  </li>
  <li>
    <p>y penderfyniad a wnaeth yr unigolyn awdurdodedig ar ddefnyddio’r pŵer a pham</p>
  </li>
</ul>

<h3>Oedolion heb gymhwystra</h3>

<p>158. Yng nghyswllt Cymru a Lloegr, mae person yn oedolyn heb gymhwystra os, yn ystyr <a class="govuk-link" href="https://www.legislation.gov.uk/ukpga/2005/9/contents" rel="external">Deddf Cymhwystra Meddyliol 2005</a>, nad oes ganddo’r cymhwystra i ddarparu ei ddyfais o’i wirfodd a chytuno i echdynnu gwybodaeth ohoni. Yn hyn o beth, rhaid i bobl awdurdodedig gadw mewn cof yr egwyddorion a amlinellir yn adran 1 Deddf Cymhwystra Meddyliol 2005.</p>

<p>159. Yng nghyswllt yr Alban, mae person yn oedolyn heb gymhwystra os nad yw’n alluog, yn ystyr Deddf Oedolion ac Anghymhwystra (yr Alban) 2000 i ddarparu ei ddyfais o wirfodd a chytuno i echdynnu gwybodaeth ohoni. Yn hyn o beth, rhaid i bobl awdurdodedig gadw mewn cof yr egwyddorion a amlinellir yn adran 1 Deddf Oedolion ac Anghymhwystra (yr Alban) 2000 a’r codau ymarfer a gyhoeddwyd yn ei sgil<sup role="doc-noteref"><a class="govuk-link" href="#fn:39" rel="footnote">[footnote 39]</a></sup>.</p>

<p>160. Yng nghyswllt Gogledd Iwerddon, mae person yn oedolyn heb gymhwystra os, yn ystyr <a class="govuk-link" href="https://www.legislation.gov.uk/nia/2016/18/contents/enacted" rel="external">Deddf Cymhwystra Meddyliol (Gogledd Iwerddon) 2016</a>, nad oes ganddynt y cymhwystra i ddarparu ei ddyfais o wirfodd a chytuno i echdynnu gwybodaeth ohoni. . Yn hyn o beth, rhaid i bobl awdurdodedig gadw mewn cof yr egwyddorion a amlinellir yn adran 1 Deddf Cymhwystra Meddyliol (Gogledd Iwerddon) 2016.</p>

<h3>Pwy all, a phwy na all, wneud penderfyniadau dros oedolyn heb gymhwystra?</h3>

<p>161. Gall y bobl ganlynol, gan weithredu er lles pennaf yr oedolyn heb gymhwystra, weithredu fel unigolyn amgen lle mae defnyddiwr y ddyfais yn oedolyn heb gymhwystra.</p>

<p>Rhiant neu warcheidwad yr oedolyn heb gymhwystra</p>

<p>162. Mae “rhiant” yn cynnwys rhiant biolegol, rhiant mabwysiadol, llys-riant a gafodd gyfrifoldeb rhiant cyfreithlon a rhiant yn rhinwedd Deddf Ffrwythloni ac Embryoleg Dynol 2008<sup role="doc-noteref"><a class="govuk-link" href="#fn:40" rel="footnote">[footnote 40]</a></sup> (er enghraifft, ail riant benyw). Golyga ”gwarcheidwad” unigolyn arall a gafodd gyfrifoldeb rhiant cyfreithlon, person a benodwyd yn warcheidwad trwy orchymyn llys neu trwy ewyllys (lle mae’r rhieni wedi marw), neu berson sydd, yn ymarferol, yn gofalu am yr oedolyn heb gymhwystra o ddydd i ddydd. Dylai pobl awdurdodedig fod yn glir ynghylch statws y rhiant neu’r gwarcheidwad sy’n gwneud y penderfyniadau, a chofnodi hyn. Am ddiffiniadau pellach o’r sawl a all gael eu hystyried fel rhiant neu warcheidwad, gweler yr adrannau isod.</p>

<p>163. Yng nghyswllt Cymru a Lloegr, mae’r term ‘Gwarcheidwad’ yn cynnwys oedolion a benodwyd i rôl gwarcheidwad gan lys.</p>

<p>164. Yng nghyswllt yr Alban, dylid dehongli’r term ‘Gwarcheidwad’ yn unol â’r canlynol:</p>

<ul>
  <li>
    <p>adran 64 Deddf Oedolion heb Gymhwystra (yr Alban) 2000, sy’n diffinio gwarcheidwaid lles ac ariannol</p>
  </li>
  <li>
    <p>adran 58(1A) Deddf Trefniadaeth Droseddol (yr Alban) 1995, sy’n cyfeirio at warcheidwaid gyda phwerau’n ymwneud â lles personol oedolyn</p>
  </li>
</ul>

<p>165. Yng nghyswllt Gogledd Iwerddon, dylid dehongli’r term ‘Gwarcheidwad’ yn ôl <a class="govuk-link" href="https://www.legislation.gov.uk/nisi/1986/595" rel="external">Gorchymyn Iechyd Meddwl (Gogledd Iwerddon) 1986</a>.</p>

<p>Person yn cynrychioli awdurdod perthnasol neu fudiad gwirfoddol</p>

<p>166. Os yw’r oedolyn heb gymhwystra yng ngofal awdurdod perthnasol neu fudiad gwirfoddol ac nad yw’n briodol i gytundeb gael ei geisio gan riant neu warcheidwad, yna gall person sy’n cynrychioli’r awdurdod perthnasol neu’r mudiad gwirfoddol sy’n darparu’r gofal hwnnw roi’r cytundeb yn eu lle.</p>

<p>167. Dylai hyn, onid yw’n amhosib dan yr amgylchiadau, fod yn rhywun sy’n adnabyddus i’r oedolyn heb gymhwystra.</p>

<p>Gweithiwr cymdeithasol cofrestredig</p>

<p>168. Yng nghyswllt Lloegr, ystyr “gweithiwr cymdeithasol cofrestredig” yw unigolyn a gofrestrwyd fel gweithiwr cymdeithasol mewn cofrestr a gedwir gan Social Work England.</p>

<p>169. Yng nghyswllt Cymru, ystyr “gweithiwr cymdeithasol cofrestredig” yw unigolyn a gofrestrwyd fel gweithiwr cymdeithasol mewn cofrestr a gedwir gan Gyngor Gofal Cymru.</p>

<p>170. Yng nghyswllt yr Alban, ystyr “gweithiwr cymdeithasol cofrestredig” yw unigolyn a gofrestrwyd fel gweithiwr cymdeithasol mewn cofrestr a gedwir gan Gyngor Gwasanaethau Cymdeithasol yr Alban. Dylid dehongli’r term ‘gweithiwr cymdeithasol’ yn unol ag adran 77 Deddf Rheoleiddio Gofal (yr Alban) Act 2001. Dylai pobl awdurdodedig ddilyn canllawiau am rôl y gweithiwr cymdeithasol cofrestredig mewn ymyriadau statudol.</p>

<p>171. Yng nghyswllt Gogledd Iwerddon, ystyr “gweithiwr cymdeithasol cofrestredig” yw unigolyn a gofrestrwyd fel gweithiwr cymdeithasol mewn cofrestr a gedwir gan Gyngor Gwasanaethau Cymdeithasol Gogledd Iwerddon. Dylid dehongli’r term ‘gweithiwr cymdeithasol’ yn unol â Deddf Iechyd a Gwasanaethau Cymdeithasol Personol (Gogledd Iwerddon) 2001.</p>

<p>Person a all, dan atwrneiaeth, wneud y penderfyniadau perthnasol</p>

<p>172. Yng nghyswllt Cymru a Lloegr, ystyr hyn yw person gydag atwrneiaeth barhaol sy’n rhoi iddo/i y pwerau i wneud penderfyniadau ar ran unigolyn sydd heb gymhwystra. Dylai pobl awdurdodedig ddilyn y canllawiau perthnasol <a class="govuk-link" href="https://www.gov.uk/power-of-attorney">yma</a>.</p>

<p>173. Yng nghyswllt yr Alban, mae hyn yn golygu twrneiod lles a thwrneiod parhaol sydd â phwerau ar y cyd i wneud penderfyniadau ynghylch materion lles ac ariannol unigolyn sydd heb gymhwystra. Dylai pobl awdurdodedig ddilyn y Cod Ymarfer : Twrneiod parhaol a lles - gov.scot (www.gov.scot).</p>

<p>174. Yng nghyswllt Gogledd Iwerddon, mae hyn yn golygu pobl a benodwyd dan atwrneiaeth barhaol, yn ystyr Gorchymyn Atwrneiaeth Barhaol (Gogledd Iwerddon) 1987; ac yn dilyn cychwyn Rhan 5 Deddf Cymhwystra Meddyliol (Gogledd Iwerddon) 2016, pobl a benodwyd dan atwrneiaeth barhaol, yn ystyr y Rhan honno.</p>

<p>Dirprwy a all wneud y penderfyniadau perthnasol (nid yn yr Alban)</p>

<p>175. Yng Nghymru a Lloegr, gellir penodi dirprwy dan adran 16 Deddf Cymhwystra Meddyliol 2005. Mae canllawiau pellach am rôl dirprwy yng Nghymru a Lloegr yng <a class="govuk-link" href="https://www.gov.uk/government/publications/mental-capacity-act-code-of-practice">Nghod Ymarfer y Ddeddf Cymhwystra Meddyliol - GOV.UK (www.gov.uk)</a></p>

<p>176. Yng Ngogledd Iwerddon, gellir penodi dirprwy dan adran 113 <a class="govuk-link" href="https://www.legislation.gov.uk/nia/2016/18/part/6/crossheading/decisions-and-deputies/enacted" rel="external">Deddf Cymhwystra Meddyliol (Gogledd Iwerddon) 2016</a><sup role="doc-noteref"><a class="govuk-link" href="#fn:41" rel="footnote">[footnote 41]</a></sup>.</p>

<p>Person a all, dan orchymyn ymyriad, wneud y penderfyniadau perthnasol (yr Alban yn unig)</p>

<p>177. Mae Adran 53 Deddf Oedolion heb Gymhwystra (yr Alban) 2000 yn ymdrin â gorchmynion ymyriad.</p>

<p>Person cyfrifol</p>

<p>178. Rhaid i berson cyfrifol, sy’n gorfod bod yn 18 oed neu’n hŷn, gael ei ddefnyddio fel dewis olaf yn unig. Rhaid i bobl awdurdodedig wneud digon o ymdrech i gysylltu â rhiant neu warcheidwad, neu berson addas arall, cyn troi at berson cyfrifol. Yr arfer gorau yw aros nes bod person o’r fath ar gael i wneud y penderfyniadau.</p>

<p>179. Os oes unrhyw amheuaeth am addasrwydd person cyfrifol, dylai’r unigolyn awdurdodedig ystyried rheidrwydd a chymesuredd defnyddio’r pwerau hyn eto, ac, os yw’n briodol, oedi hyd nes y gellir dod o hyd i berson cyfrifol addas. Neu fe all yr unigolyn awdurdodedig geisio ddulliau amgen o gael y wybodaeth berthnasol.</p>

<p>180. Ni all unigolyn awdurdodedig a all arfer y pŵer adran 37 at y diben y ceisir y wybodaeth weithredu fel person cyfrifol.</p>

<p>181. Ni ddylai’r person cyfrifol fod yn berson dan amheuaeth na pherson o ddiddordeb yng nghyswllt yr ymchwiliad y defnyddir y pŵer ar ei gyfer, ac yn ddelfrydol, dylai fod â pherthynas bresennol o ofal dros yr oedolyn heb gymhwystra.</p>

<p>182. Gall person sy’n unigolyn awdurdodedig, ond na chaiff arfer y pŵer adran 37 at y diben y ceisir y wybodaeth, weithredu fel rhywun arall cyfrifol.</p>

<p>183. Lle gwnaed y penderfyniadau ar ran yr oedolyn heb gymhwystra gan berson cyfrifol, rhaid i’r unigolyn awdurdodedig, onid yw’n ystyried nad yw’n briodol gwneud hynny, hysbysu rhiant neu warcheidwad fod y pŵer wedi ei ddefnyddio ac at ba bwrpas. Dylid gwneud yr hysbysiad hwn cyn gynted ag sydd modd. Lle nad yw’n briodol hysbysu rhiant neu warcheidwad am eu bod dan amheuaeth yn yr ymchwiliad, neu lle cred yr unigolyn awdurdodedig y bydd datgelu gwybodaeth a echdynnwyd yn rhoi’r oedolyn heb gymhwystra mewn perygl, dylai’r unigolyn awdurdodedig ystyried hysbysu rhiant neu warcheidwad arall.</p>

<h3>Barn yr oedolyn heb gymhwystra</h3>

<p>184. Lle bo unigolyn awdurdodedig yn asesu fod defnyddiwr dyfais yn oedolyn heb gymhwystra, rhaid i’r penderfyniadau ynghylch darparu’r ddyfais o wirfodd a chytuno i echdynnu gwybodaeth ohoni ddisgyn ar berson arall (fel y nodwyd uchod).</p>

<p>185. Cyn arfer y pŵer adran 37, dylai’r unigolyn awdurdodedig, i’r graddau y mae’n rhesymol ymarferol gwneud hynny, ganfod barn yr oedolyn heb gymhwystra ac ystyried unrhyw farn a ganfuwyd felly, gan ystyried y cyflyrau sy’n effeithiol ar ei g/chymhwystra. Rhaid iddynt fod â lles pennaf yr unigolyn mewn cof.</p>

<p>186. Dylai pobl awdurdodedig sicrhau y rhoddwyd esboniad i’r oedolyn heb gymhwystra ynghylch beth fydd yn digwydd i’w wybodaeth a’i ddyfais ac, er yr ystyrir ei farn, mai dim ond ei riant, gwarcheidwad neu rywun arall cyfrifol all wneud penderfyniadau ar ei ran. Dylai’r unigolyn awdurdodedig gadarnhau fod y person sy’n gwneud y penderfyniadau ar ran yr unigolyn yn ymwybodol o’i farn. Yn y pen draw, gall yr unigolyn awdurdodedig ddal i benderfynu darparu (neu beidio â darparu) y ddyfais a chytuno (neu beidio â chytuno) i echdynnu gwybodaeth ohoni gan gadw mewn cof farn yr unigolyn.</p>

<p>187. Mae gallu rhai pobl i wneud penderfyniadau yn amrywio oherwydd cyflwr sydd arnynt. Mewn achosion o’r fath, os oes modd, dylai’r penderfyniadau ynghylch darparu’r ddyfais o wirfodd a chytuno i echdynnu gwybodaeth ohoni gael eu gwneud gan ddefnyddiwr y ddyfais ar adeg pan fo gan y person y cymhwystra i benderfynu drosto’i hun. Gall hefyd fod yn fuddiol trafod a chofnodi beth fyddai’r person yn ei ddymuno petai’n colli cymhwysedd i wneud penderfyniadau tebyg yn y dyfodol, er enghraifft lle rhagwelir y bydd yn cyrraedd cyfnod oherwydd cyflwr neu salwch fydd yn ei atal rhag mynegi barn petai angen echdynnu gwybodaeth ychwanegol o’i ddyfais yn y dyfodol. Mae hyn yn golygu, os bydd angen cymryd mwy o benderfyniadau er ei fudd a’i les, gall yr unigolyn awdurdodedig gymryd dymuniadau’r person i ystyriaeth.</p>

<p>188. Ym mhob achos lle mae’r defnyddiwr yn oedolyn heb gymhwystra, dylai pobl awdurdodedig gofnodi’r holl wybodaeth berthnasol, gan gynnwys:</p>

<ul>
  <li>
    <p>sail yr asesiad fod yr oedolyn heb gymhwystra</p>
  </li>
  <li>
    <p>os gofynnwyd i’r oedolyn heb gymhwystra am ei farn, beth oedd y farn honno</p>
  </li>
  <li>
    <p>os yw barn yr oedolyn heb gymhwystra yn wahanol i farn y person sy’n darparu’r ddyfais ac yn cytuno i echdynnu gwybodaeth ohoni</p>
  </li>
  <li>
    <p>os na ofynnwyd i’r oedolyn heb gymhwystra am ei farn, pam ddim</p>
  </li>
  <li>
    <p>y penderfyniad y daeth yr unigolyn awdurdodedig iddo ar ddefnyddio’r pŵer a pham</p>
  </li>
</ul>

<h2>Rhan 7: Echdynnu gwybodaeth</h2>

<p>189. Mae’r pwerau hyn yn caniatáu i unigolyn awdurdodedig echdynnu gwybodaeth sydd wedi ei storio ar ddyfais electronig. Fel y gwelir yn fanylach yn Rhan 3 y Cod hwn (cymesuredd a’r risg o gael gwybodaeth arall), rhaid i unigolyn awdurdodedig ystyried y risg o gael gwybodaeth arall a dylai ddewis y dull echdynnu fydd yn caniatáu’r echdynnu mwyaf dethol posib, i ganiatáu’r swm lleiaf o wybodaeth sydd ei angen i gefnogi pwrpas yr echdynnu.</p>

<p>190. Mae gwybodaeth yn cynnwys delweddau symudol neu ddelweddau llonydd a seiniau<sup role="doc-noteref"><a class="govuk-link" href="#fn:42" rel="footnote">[footnote 42]</a></sup>, negeseuon testun neu ddogfennau sydd wedi eu storio ar y ddyfais, yn ogystal â systemau data fel cyfeiriaduron ffeil a gwybodaeth am leoliadau.</p>

<h3>Dyfeisiadau cymwys</h3>

<p>191. Ystyr ‘dyfais electronig’ yw unrhyw ddyfais y gellir storio gwybodaeth arni yn electronig ac y mae’n cynnwys unrhyw gydran o ddyfais o’r fath<sup role="doc-noteref"><a class="govuk-link" href="#fn:43" rel="footnote">[footnote 43]</a></sup>. Mae hyn yn cynnwys ffonau symudol, cyfrifiaduron a chofau bach USB<sup role="doc-noteref"><a class="govuk-link" href="#fn:44" rel="footnote">[footnote 44]</a></sup>.</p>

<h3>Mathau o echdynnu</h3>

<p>192. Mae galluoedd technegol yn amrywio rhwng pobl awdurdodedig. Mater i’r unigolyn awdurdodedig a’r ymarferydd fforensig (os caiff ei ddefnyddio) yw pennu’r dull technegol o echdynnu i gael y wybodaeth angenrheidiol, ac i gyfyngu echdynnu gwybodaeth arall, gan gadw mewn cof y galluoedd technegol sydd ar gael. Mae peth technoleg yn caniatáu targedu ac echdynnu mathau penodol o wybodaeth yn unig. Fodd bynnag, mae technoleg arall yn mynnu echdynnu’r holl gynnwys adferadwy ar ddyfais er mwyn adolygu’n fwy penodol yn dilyn yr echdynnu, naill ai â llaw neu trwy ddefnyddio offer chwilio.</p>

<p>193. Mewn sawl achos, yr unigolyn awdurdodedig sy’n debygol o wneud y penderfyniad ynghylch pwrpas a dull prosesu’r data. Dan yr amgylchiadau hyn, bydd yn gweithredu fel y ‘rheolydd’, fel y’i diffinnir yn DDD a GDPR y DU<sup role="doc-noteref"><a class="govuk-link" href="#fn:45" rel="footnote">[footnote 45]</a></sup>.</p>

<p>194. Mewn achosion lle nad yr unigolyn awdurdodedig sy’n gwneud y penderfyniad ynghylch pwrpasau a dulliau prosesu’r data, gall fod yn gweithredu fel y ‘prosesydd’, fel y’i diffinnir yn DDD a GDPR y DU <sup role="doc-noteref"><a class="govuk-link" href="#fn:46" rel="footnote">[footnote 46]</a></sup>, hyd yn oed os yw’n gwneud penderfyniadau technegol am sut i brosesu’r data.</p>

<p>195. Rhaid i bobl awdurdodedig sicrhau nad yw echdynnu gwybodaeth yn ormodol, gan ymyrryd cyn lleied ag sydd modd â phreifatrwydd defnyddiwr y ddyfais a phreifatrwydd pobl eraill. Gall dyfeisiadau fel ffonau symudol gynnwys lawer iawn o wybodaeth bersonol sensitif sydd yn aml ddim yn berthnasol i ddiben yr echdynnu. Lle bynnag y mae modd gwneud hynny, gan gadw mewn cof y dechnoleg sydd ar gael i’r unigolyn awdurdodedig, dylid echdynnu’r wybodaeth angenrheidiol yn unig. Er enghraifft, os oes angen i unigolyn awdurdodedig weld lluniau a dynnwyd ar ddyddiad penodol yn unig, dylai anelu i echdynnu’r rheiny yn unig. Mae hyn yn cyfyngu’r effaith ar breifatrwydd defnyddiwr y ddyfais ac eraill ac y mae’n golygu y bydd llai o wybodaeth i’w dadansoddi, a thrwy hynny gyflymu’r ymholiad neu’r ymchwiliad.</p>

<p>196. Mewn rhai achosion, gall echdynnu is-set fwy o wybodaeth fod yn angenrheidiol i ddeall y wybodaeth benodol y dymuna’r unigolyn awdurdodedig ei weld. Er enghraifft, gall edrych ar sgwrs gyfan roi un neges yn ei gyd-destun, a gall hyn helpu awdurdodau i roi ynghyd dystiolaeth sy’n hanfodol i’w ymholiad.</p>

<p>197. Mae’n bwysig nodi hefyd fod rhai cymwysiadau (fel rhai cymwysiadau negesu) yn amgryptio’r wybodaeth sydd wedi ei storio ar y ddyfais. Caiff pob neges ei storio mewn cronfa ddata ar y ddyfais ynghyd â’r holl negeseuon eraill o’r cymhwysiad. I edrych ar un neges unigol, mae’n debyg y byddai’n rhaid i’r unigolyn awdurdodedig echdynnu’r gronfa ddata gyfan a phrosesu’r cynnwys a amgryptiwyd er mwyn cynhyrchu fersiwn ddarllenadwy o’r negeseuon. Yna, gellir chwilio’r fersiwn hon am neges benodol. Dylai unrhyw benderfyniadau am gadw neu ddileu’r wybodaeth sydd ar ôl gael eu hystyried yn unol â chanllawiau datgelu perthnasol.<sup role="doc-noteref"><a class="govuk-link" href="#fn:47" rel="footnote">[footnote 47]</a></sup></p>

<p>198. Gall pobl awdurdodedig yng Nghymru a Lloegr gael cyngor a gwybodaeth am archwilio dyfais cyfryngau digidol yng Nghanllawiau GEG a gefnogwyd gan y llys apêl.<sup role="doc-noteref"><a class="govuk-link" href="#fn:48" rel="footnote">[footnote 48]</a></sup> Gall pobl awdurdodedig yn yr Alban ganfod canllawiau yn Llawlyfr Datgelu Swyddfa’r Goron a Gwasanaeth y Procuradur Ffisgal. Dylai pobl awdurdodedig yng Ngogledd Iwerddon gyfeirio at God y Gwasanaeth Gwarchod Cyhoeddus i Erlynwyr.</p>

<h2>Diffiniadau</h2>

<p>Awdurdod lleol – mae’n golygu;</p>

<p>a) yng nghyswllt Lloegr, cyngor sir, cyngor dosbarth dros ardal lle nad oes cyngor sir, cyngor bwrdeistrefol Llundain neu Gyngor Cyffredin Dinas Llundain;</p>

<p>(b) yng nghyswllt Cymru, cyngor sir neu gyngor bwrdeistref sirol;</p>

<p>(c) yng nghyswllt yr Alban, cyngor a gyfansoddwyd dan adran 2 Deddf Llywodraeth Leol etc (yr Alban) 1994;</p>

<p>Awdurdod perthnasol – mae’n golygu;</p>

<p>(a) yng nghyswllt Cymru a Lloegr a’r Alban, awdurdod lleol;</p>

<p>(b) yng nghyswllt Gogledd Iwerddon, awdurdod yn ystyr Gorchymyn Plant (Gogledd Iwerddon) 1995 (S.I. 1995/755 (N.I. 2)).</p>

<p>Deddfiad – mae’n cynnwys;</p>

<p>(a) deddfiad a gynhwysir mewn deddfwriaeth isradd yn ystyr Deddf Dehongli 1978,</p>

<p>(b) deddfiad a gynhwysir yn, neu offeryn a wnaed dan, un o Ddeddfau Senedd yr Alban,</p>

<p>(c) deddfiad a gynhwysir yn, neu offeryn a wnaed dan, un o Ddeddfau neu Fesur Senedd Cymru, a (d) deddfiad a gynhwysir yn, neu offeryn a wnaed dan ddeddfwriaeth Gogledd Iwerddon.</p>

<p>Defnyddiwr dyfais - person sydd fel arfer yn defnyddio’r ddyfais electronig</p>

<p>Deunydd gwarchodedig – mae’n golygu;</p>

<p>(a) yng nghyswllt Cymru a Lloegr, mae’n golygu</p>

<p>(i) eitemau sy’n destun braint gyfreithiol, yn ystyr Deddf yr Heddlu a Thystiolaeth Droseddol 1984 (gweler adran 10 y Ddeddf honno),</p>

<p>(ii) deunydd sy’n dod dan adran 11(1)(a) y Ddeddf honno (rhai cofnodion personol a ddelir yn gyfrinachol), neu</p>

<p>(iii) deunydd y mae adran 14(2) y Ddeddf honno yn gymwys iddo (deunydd arall a gafaelwyd yn ystod masnach etc a ddelir yn gyfrinachol);</p>

<p>(b) yng nghyswllt yr Alban, mae’n golygu;</p>

<p>(i) eitemau y gellid cynnal hawliad i gyfrinachedd gohebiaeth iddynt mewn achosion cyfreithiol, neu</p>

<p>(ii) ddeunydd arall o fath a grybwyllir ym mharagraff (a)(ii) neu</p>

<p>(c) yng nghyswllt Gogledd Iwerddon, mae’n golygu;</p>

<p>(i) eitemau sy’n destun braint gyfreithiol, yn ystyr Gorchymyn yr Heddlu a Thystiolaeth Droseddol (Gogledd Iwerddon) 1989 (S.I. 1989/1341 (N.I. 12)) (gweler Erthygl 12 y Gorchymyn hwnnw),</p>

<p>(ii) deunydd sy’n dod dan Erthygl 13(1)(a) y Gorchymyn hwnnw (rhai cofnodion personol a ddelir yn gyfrinachol) neu</p>

<p>(iii) deunydd y mae Erthygl 16(2) y Gorchymyn hwnnw yn gynnwys iddo (deunydd arall a gafaelwyd yn ystod masnach etc a ddelir yn gyfrinachol)</p>

<p>Dirprwy – unigolyn a benodwyd dan adran 16 Deddf Cymhwystra Meddyliol 2005 neu adran 113 Deddf Cymhwystra Meddyliol (Gogledd Iwerddon) 2016 a all wneud penderfyniadau at ddibenion isadran (7)(a) a (b) y pŵer ar ran yr oedolyn heb gymhwystra yn rhinwedd y penodiad hwnnw</p>

<p>Dyfais electronig – unrhyw ddyfais y gellir storio gwybodaeth yn electronig arni ac sy’n cynnwys cydran unrhyw ddyfais o’r fath</p>

<p>Gweithiwr cymdeithasol cofrestredig – person a gofrestrwyd fel gweithiwr cymdeithasol mewn cofrestr a gedwir gan;</p>

<p>(a) Social Work England,</p>

<p>(b) Cyngor Gofal Cymru,</p>

<p>(c) Cyngor Gwasanaethau Cymdeithasol yr Alban, neu</p>

<p>(d) Cyngor Gofal Cymdeithasol Gogledd Iwerddon; golyga “unigolyn awdurdodedig perthnasol”, yng nghyswllt echdynnu gwybodaeth o ddyfais electronig am ddiben penodol, unigolyn awdurdodedig a all echdynnu’r wybodaeth o’r ddyfais at y diben hwnnw.</p>

<p>Gwybodaeth – mae’n cynnwys delweddau symudol neu lonydd a seiniau</p>

<p>Gwybodaeth gyfrinachol - gwybodaeth sydd neu a all olygu:</p>

<p>(a) deunydd newyddiadurol cyfrinachol yn ystyr Deddf Pwerau Ymchwiliadol 2016 (gweler adran 264(6) a (7) y Ddeddf honno), neu</p>

<p>(b) deunydd gwarchodedig. (3) Yn isadran (2)(b)</p>

<p>Mudiad gwirfoddol – mae’n golygu;</p>

<p>(a) yng nghyswllt Cymru a Lloegr, mae ganddo’r un ystyr ag yn Neddf Plant 1989;</p>

<p>(b) yng nghyswllt yr Alban, mae ganddo’r un ystyr ag yn Rhan 2 Deddf Plant (yr Alban) 1995;</p>

<p>(c) yng nghyswllt Gogledd Iwerddon, mae ganddo’r un ystyr ag yng Ngorchymyn Plant (Gogledd Iwerddon) 1995.</p>

<p>Oedolyn – person 18 oed neu’n hŷn</p>

<p>Oedolyn heb gymhwystra – mae unigolyn heb gymhwystra os yw’n 18 oed neu’n hŷn ; ac</p>

<p>(a) yng nghyswllt Cymru a Lloegr, mae’r person yn oedolyn sydd, yn ystyr Deddf Cymhwystra Meddyliol 2005, heb y cymhwystra i wneud y pethau a grybwyllir yn adran 1(1)(a) a (b);</p>

<p>(b) yng nghyswllt yr Alban, mae’r person yn oedolyn sy’n analluog yn ystyr Deddf Oedolion ag Anghymhwystra (yr Alban) 2000 yng nghyswllt y materion a grybwyllir yn adran 1(1)(a) a (b);</p>

<p>(c) yng nghyswllt Gogledd Iwerddon, mae’r person yn oedolyn sydd, yn ystyr Deddf Cymhwystra Meddyliol (Gogledd Iwerddon) 2016, heb y cymhwystra i wneud y pethau a grybwyllir yn adran 1(1)(a) a (b).</p>

<p>Oedolyn mewn perygl –unigolyn y mae’r unigolyn awdurdodedig yn rhesymol gredu:</p>

<p>(a) sydd yn dioddef, neu mewn perygl o ddioddef, esgeulustod neu niwed corfforol, meddyliol neu emosiynol, ac</p>

<p>(b) na all amddiffyn ei hun rhag yr esgeulustod neu’r niwed neu’r risg o hynny.</p>

<p>Oedolyn Priodol (yr Alban) – mae’n golygu:</p>

<p>Person a benodwyd i ddarparu cefnogaeth i oedolyn sy’n 16 oed a hŷn ac oherwydd anhwylder meddyliol (fel y’i diffinnir yn adran 328 Deddf Iechyd Meddwl (Gofal a Thriniaeth) (yr Alban) 2003 sy’n ymddangos yn analluog i ddeall yn ddigonol yr hyn sy’n digwydd neu gyfathrebu’n effeithiol yn ystod ymchwiliad troseddol. Mae Rheoliadau Deddf Cyfiawnder Troseddol (yr Alban) 2016 (Cefnogaeth i Bobl Fregus) 2019 yn gosod dyletswydd ar awdurdodau lleol i gyflwyno gwasanaethau Oedolyn Priodol.</p>

<p>Plentyn - person dan 18 oed</p>

<p>Unigolyn Awdurdodedig - Gall unigolyn awdurdodedig gyfeirio at y sawl sy’n ymwneud â’r dioddefwr neu dyst, y person sy’n awdurdodi cwmpas echdynnu gwybodaeth, a’r person sy’n gwneud yr echdynnu data o’r ddyfais electronig.</p>

<h2>Atodiadau</h2>

<h3>Atodiad A – Atodlen 3 Pobl Awdurdodedig</h3>

<p>Gall unigolyn awdurdodedig gyfeirio at y sawl sy’n ymwneud â’r dioddefwr neu dyst, y person sy’n awdurdodi cwmpas yr echdynnu gwybodaeth, a’r person sy’n cwblhau echdynnu data o’r ddyfais electronig.</p>

<p>Rhestrir y bobl awdurdodedig a all ddefnyddio’r pwerau yn adrannau 37 a 41 y Ddeddf yn Atodlen 3 i’r Ddeddf.</p>

<p>Rhennir Atodlen 3 yn dair rhan.</p>

<p>Gall awdurdodau a restrir yn Rhan 1 yr Atodlen arfer y naill bŵer neu’r llall at unrhyw ddiben a nodir, hynny yw:</p>

<ul>
  <li>
    <p>Yn achos y pŵer adran 37:</p>
  </li>
  <li>
    <p>atal, canfod, ymchwilio neu erlyn trosedd,</p>
  </li>
  <li>
    <p>helpu i ddod o hyd i rywun sydd ar goll, neu</p>
  </li>
  <li>
    <p>amddiffyn plentyn neu oedolyn sydd mewn perygl rhag esgeulustod neu niwed corfforol, meddyliol neu emosiynol,</p>
  </li>
  <li>
    <p>yn achos y pŵer adran 41, ymchwiliad neu gwest i farwolaeth.</p>
  </li>
</ul>

<p>Gall awdurdodau a restrir yn Rhan 2 yr Atodlen arfer y pŵer adran 37 am unrhyw ddiben penodol (ni all y bobl awdurdodedig hyn arfer y pŵer adran 41):</p>

<ul>
  <li>
    <p>atal, canfod, ymchwilio neu erlyn trosedd,</p>
  </li>
  <li>
    <p>helpu i ddod o hyd i rywun sydd ar goll, neu</p>
  </li>
  <li>
    <p>amddiffyn plentyn neu oedolyn sydd mewn perygl rhag esgeulustod neu niwed corfforol, meddyliol neu emosiynol,</p>
  </li>
</ul>

<p>Gall awdurdodau a restrir yn Rhan 3 yr Atodlen arfer y pŵer adran 37 at y dibenion penodol canlynol, (ni all y bobl awdurdodedig hyn arfer y pŵer adran 37 at ddibenion eraill na’r pŵer adran 41):</p>

<ul>
  <li>atal, canfod, ymchwilio neu erlyn trosedd.</li>
</ul>

<p>Dylai pobl awdurdodedig hefyd gyfeirio at eu canllawiau mewnol penodol eu hunain er mwyn gwneud yn siŵr eu bod yn cwrdd ag unrhyw gyfrifoldebau penodol i’r sefydliad.</p>

<p>Atodlen 3 Rhan 1</p>

<p>POBL AWDURDODEDIG YNG NGHYSWLLT POB DIBEN YN ADRAN 37 NEU 41</p>

<p>Cwnstabl o heddlu yng Nghymru a Lloegr.</p>

<p>Aelod o staff a benodwyd gan brif swyddog heddlu mewn llu yng Nghymru a Lloegr</p>

<p>Gweithiwr cyflogedig o Gyngor Cyffredin Dinas Llundain sydd dan gyfarwyddyd a rheolaeth prif swyddog heddlu.</p>

<p>Cwnstabl yn ystyr Rhan 1 Deddf Diwygio’r Heddlu a Thân (yr Alban) 2012 (asp 8) (gweler adran 99 y Ddeddf honno).</p>

<p>Aelod o staff a benodwyd gan Awdurdod Heddlu’r Alban dan adran 26(1) Deddf Diwygio’r Heddlu a Thân (yr Alban) 2012 .</p>

<p>Heddwas yn ystyr Deddf yr Heddlu (Gogledd Iwerddon) 2000 (gweler adran 77(1) y Ddeddf honno).</p>

<p>Cwnstabl o’r Heddlu Trafnidiaeth Prydeinig</p>

<p>Gweithiwr cyflogedig o Awdurdod Heddlu Trafnidiaeth Prydeinig a benodwyd dan adran 27 Deddf Diogelwch y Rheilffyrdd a Thrafnidiaeth 2003.</p>

<p>Cwnstabl o heddlu’r Weinyddiaeth Amddiffyn.</p>

<p>Swyddog o’r Asiantaeth Trosedd Genedlaethol</p>

<p>Person a gyflogwyd i ddarparu gwasanaethau sef neu gan gynnwys echdynnu gwybodaeth o ddyfeisiadau electronig at ddibenion arfer swyddogaethau gan berson a restrir yn y Rhan hon o’r Atodlen hon</p>

<p>Atodlen 3 Rhan 2</p>

<p>POBL AWDURDODEDIG YNG NGHYSWLLT POB DIBEN YN ADRAN 37 YN UNIG</p>

<p>Aelod o Heddlu’r Llynges Frenhinol, yr Heddlu Milwrol Brenhinol neu Heddlu’r Awyrlu Brenhinol.</p>

<p>Person a benodwyd fel swyddog mewnfudo dan baragraff 1 Atodlen 2 i Ddeddf Mewnfudo 1971.</p>

<p>Person sy’n swyddog gorfodi yn rhinwedd adran 15 Deddf Gangfeistri (Trwyddedu) 2004.</p>

<p>Person a gyflogwyd i ddarparu gwasanaethau sef neu gan gynnwys echdynnu gwybodaeth o ddyfeisiadau electronig at ddibenion arfer swyddogaethau gan berson a restrir yn y Rhan hon o’r Atodlen hon</p>

<p>Atodlen 3 Rhan 3</p>

<p>POBL AWDURDODEDIG YNG NGHYSWLLT ADRAN 37 DEDDF ATAL TROSEDD, ETC YN UNIG</p>

<p>Swyddog Cyllid a Thollau.</p>

<p>Person a ddynodwyd fel swyddog tollau cyffredinol neu swyddog cyllid tollau dan Ddeddf Ffiniau, Dinasyddiaeth a Mewnfudo 2009 (gweler adrannau 3 a 11 y Ddeddf honno)</p>

<p>Aelod o’r Swyddfa Twyll Difrifol.</p>

<p>Person a benodwyd gan yr Awdurdod Ymddygiad Ariannol dan Ddeddf Gwasanaethau Ariannol a Marchnadoedd 2000 i gynnal ymchwiliad</p>

<p>Swyddog o’r Awdurdod Cystadleuaeth a Marchnadoedd.</p>

<p>Person a awdurdodwyd gan yr Asiantaeth Safonau Bwyd i weithredu mewn materion yn codi dan neu yn rhinwedd Deddf Diogelwch Bwyd 1990.</p>

<p>Person a awdurdodwyd at ddibenion Rhan 6 Deddf Gweinyddu Nawdd Cymdeithasol 1992.</p>

<p>Arolygydd a benodwyd dan adran 15 Deddf Cynnal Plant 1991.</p>

<p>Person a dynodwyd gan Gyfarwyddwr Cyffredinol Swyddfa Annibynnol Ymddygiad yr Heddlu dan baragraff 19(2) Atodlen 3 i Ddeddf Diwygio’r Heddlu 2002.</p>

<p>Person sy’n swyddog gorfodi yn rhinwedd adran 303 Deddf Hapchwarae 2005.</p>

<p>Person a gyflogwyd i ddarparu gwasanaethau sef neu gan gynnwys echdynnu gwybodaeth o ddyfeisiadau electronig at ddibenion arfer swyddogaethau gan berson a restrir yn y Rhan hon o’r Atodlen hon</p>

<p>Atodiad B – Trosolwg o egwyddorion Bater-James</p>

<p>Yr egwyddorion yn R V Bater-James and Mohammed [2020] EWCA Crim 970</p>

<p>I bobl awdurdodedig yng Nghymru a Lloegr, mae dyfarniad Bater-James yn cynnwys pedwar egwyddor yng nghyswllt echdynnu a defnyddio deunydd digidol, a chrynhoir y rhain isod. Er mai achos troseddol oedd hwn oedd yn canolbwyntio ar adolygiad o ohebiaeth electronig tystion, mae’r egwyddorion yn berthnasol mewn unrhyw achos, ymholiad neu ymchwiliad lle mae’n angenrheidiol a chymesur archwilio dyfais.</p>

<p>Mae a wnelo’r mater egwyddor cyntaf ag adnabod yr amgylchiadau lle mae’n angenrheidiol i ymchwilwyr geisio manylion gohebiaeth ddigidol, ac yn nodi na ddylid rhagdybio bod angen archwilio deunydd digidol ym mhob achos, ac y dylid gwneud hynny yn unig fel rhan o linell ymchwilio resymol.</p>

<p>Mae a wnelo’r ail fater egwyddor â chanllawiau am sut i gynnal ymchwiliad o ddyfais yn gymesur a chan gadw mewn cof yr effaith ar breifatrwydd y dioddefwr.</p>

<p>Mae a wnelo’r trydydd mater egwyddor â’r wybodaeth ddylai gael ei ddarparu i’r person yr archwilir ei ddyfais, gan sicrhau ei f/bod yn cael digon o wybodaeth am gwmpas yr adolygiad.</p>

<p>Mae a wnelo’r pedwerydd mater egwyddor â’r canlyniadau i’r achos os bydd y person yn gwrthod mynediad at ddyfais a allai fod yn berthnasol.</p>

<h3>Atodiad C – DDD a GDPR</h3>

<p>Mae swyddogaethau a chyfrifoldebau penodol dan DDD a GDPR y DU ar gyfer pobl sy’n gweithredu yn rhinwedd eu swyddi fel ‘rheolydd’ neu ‘brosesydd’.</p>

<p>Mae ‘rheolwyr’ yn arfer rheolaeth gyffredinol dros ddibenion a dulliau o brosesu data personol. Mewn geiriau eraill, yr ydych yn gweithredu fel ‘rheolydd’ os ydych yn penderfynu pa ddata i’w brosesu a pham<sup role="doc-noteref"><a class="govuk-link" href="#fn:49" rel="footnote">[footnote 49]</a></sup>.</p>

<p>Mae ‘prosesydd’ yn gweithredu ar ran y ‘rheolydd’ i brosesu’r data. Yr ydych yn debygol o fod yn gweithredu fel ‘prosesydd’ os ydych yn echdynnu ac adolygu’r data yn ôl cyfarwyddyd uniongyrchol gan y rheolydd, hyd yn oed os gwnewch rai penderfyniadau technegol am y modd yr ydych yn prosesu’r data<sup role="doc-noteref"><a class="govuk-link" href="#fn:50" rel="footnote">[footnote 50]</a></sup>.</p>

<p>‘Prosesu sensitif’ dan DDD</p>

<p>Mae adran 35 DDD yn amlinellu’r gofynion wrth brosesu data sensitif. Cyfeirir at hyn fel ‘prosesu sensitif’. Caniateir hyn yn unig dan yr amgylchiadau canlynol:</p>

<ul>
  <li>
    <p>pan fod gwrthrych y data wedi cydsynio i’r prosesu at y diben gorfodi’r gyfraith ac ar yr adeg y gwneir y prosesu, fod gan y rheolydd ddogfen bolisi briodol yn ei lle.</p>
  </li>
  <li>
    <p>pan fo’r prosesu yn hollol angenrheidiol at y diben gorfodi’r gyfraith, fod y prosesu yn ateb o leiaf un o’r amodau yn Atodlen 8, ac ar yr adeg y gwneir y prosesu, fod gan y rheolydd ddogfen bolisi briodol<sup role="doc-noteref"><a class="govuk-link" href="#fn:51" rel="footnote">[footnote 51]</a></sup> yn ei lle.</p>
  </li>
</ul>

<p>Mae DDD yn diffinio ‘prosesu sensitif ’ fel a ganlyn:</p>

<p>a) prosesu data personol sy’n datgelu tarddiad hiliol neu ethnig, barn wleidyddol, credoau crefyddol neu athronyddol neu aelodaeth o undeb llafur.</p>

<p>(b) prosesu data genetig, neu ddata biometrig, at ddiben gwybod yn union pwy yw unigolyn.</p>

<p>(c) prosesu data ynghylch iechyd.</p>

<p>(d) prosesu data ynghylch bywyd rhywiol unigolyn neu gyfeiriadaeth rywiol.</p>

<p>Dyma’r amodau ar gyfer ‘prosesu sensitif ’yn Atodlen 8 y Ddeddf:</p>

<p>1. angenrheidiol at ddibenion barnwrol a statudol – am resymau budd sylweddol y cyhoedd;</p>

<p>2. angenrheidiol i weinyddu cyfiawnder</p>

<p>3. angenrheidiol i warchod buddiannau hanfodol gwrthrych y data neu unigolyn arall;</p>

<p>4. angenrheidiol i ddiogelu plant ac unigolion mewn perygl;</p>

<p>5. data personol sydd eisoes yn y parth cyhoeddus (yn amlwg yn gyhoeddus);</p>

<p>6. angenrheidiol am hawliadau cyfreithiol;</p>

<p>7. angenrheidiol pan fydd llys yn gweithredu yn ei swyddogaeth farnwrol;</p>

<p>8. angenrheidiol i atal twyll; ac</p>

<p>9. angenrheidiol at ddibenion archifol, ymchwil neu ystadegol</p>

<p>Rhaid i chi allu dangos fod y prosesu yn hollol angenrheidiol ac yn bodloni un o’r amodau yn Atodlen 8. Ystyr hollol angenrheidiol yn y cyd-destun hwn yw bod yn rhaid i’r prosesu ymwneud ag angen cymdeithasol dybryd, ac na allwch yn rhesymol gyflawni hyn trwy ddulliau llai ymyrrol.</p>

<p>Bydd gan unigolion sy’n rhoi cytundeb ddisgwyliad rhesymol fod unrhyw wybodaeth bersonol yn cael ei reoli i safon uchel lle gall fod yn ymwneud â nodweddion gwarchodedig neu fel arall fod yn ddata categori arbennig yn ystyr DDD.</p>

<p>Trosolwg cyffredinol o gyfrifoldebau GDPR y DU</p>

<p>Mae Erthygl 5 GDPR y DU yn gosod allan saith egwyddor allweddol y mae’n rhaid cydymffurfio â hwy wrth brosesu data personol at ddibenion nad ydynt yn ymwneud â gorfodi’r gyfraith, gan gynnwys wrth arfer y pwerau hyn, a grynhoir isod.</p>

<p>Mae Erthygl 5(1) yn mynnu bod data personol yn cael ei:</p>

<p>(a) brosesu’n gyfreithlon, yn deg ac mewn dull tryloyw yng nghyswllt unigolion (‘cyfreithlondeb, tegwch a thryloywder’);</p>

<p>(b) casglu at ddibenion penodol, amlwg a chyfreithlon a heb gael ei brosesu ymhellach mewn dull sy’n anghydnaws â’r dibenion hynny; ni fydd prosesu pellach at ddibenion archifol er budd y cyhoedd, dibenion gwyddonol neu ymchwil hanesyddol neu ddibenion ystadegol yn cael ei ystyried yn anghydnaws â’r diben cychwynnol (‘cyfyngu diben’);</p>

<p>(c) digonol, perthnasol, a chyfyngedig i’r hyn sy’n angenrheidiol yng nghyswllt dibenion eu prosesu (‘lleihau data’);</p>

<p>(d) cywir, a lle bo hynny’n angenrheidiol, wedi ei gadw’n gyfoes; rhaid cymryd pob cam rhesymol i sicrhau fod data personol sy’n anghywir, gan gadw mewn cof ddibenion eu prosesu, yn cael eu dileu neu eu cywiro yn ddioed (‘cywirdeb’);</p>

<p>(e) ei gadw ar ffurf sy’n caniatáu adnabod gwrthrychau data am gyfnod dim hwy na’r hyn sy’n angenrheidiol at y dibenion y prosesir y data personol ar eu cyfer; gall data personol gael ei storio am gyfnodau hwy i’r graddau y caiff y data personol ei brosesu yn unig at ddibenion archifol er budd y cyhoedd, dibenion gwyddonol neu ymchwil hanesyddol neu ddibenion ystadegol yn amodol ar weithredu’r camau technegol a sefydliadol priodol a fynnir dan y GDPR er mwyn diogelu hawliau a rhyddid unigolion (‘cyfyngu ar storio’);</p>

<p>(f) ei brosesu mewn dull sy’n sicrhau diogelwch priodol y data personol, gan gynnwys gwarchodaeth rhag prosesu anghyfreithlon neu heb awdurdod a rhag colled, difetha neu ddifrod damweiniol, gan ddefnyddio camau technegol neu sefydliadol priodol (‘uniondeb a chyfrinachedd’).”</p>

<p>Mae Erthygl 5(2) yn ychwanegu y bydd:</p>

<p>“Y rheolydd yn gyfrifol am gydymffurfio â pharagraff 1, ac yn gallu dangos hynny (‘atebolrwydd).”</p>

<p>Mae Erthygl 6 GDPR y DU yn diffinio’r sylfaen gyfreithiol i chi allu prosesu ‘data categori arbennig’ tra bod Erthygl 9 yn diffinio’r amodau ar gyfer prosesu<sup role="doc-noteref"><a class="govuk-link" href="#fn:52" rel="footnote">[footnote 52]</a></sup>.</p>

<p>Atodiad D - ‘data categori arbennig’ – amodau am brosesu dan GDPR y DU</p>

<p>Mae GDPR y DU yn diffinio ‘data categori arbennig’ fel:</p>

<p>1) data personol sy’n datgelu tarddiad hiliol neu ethnig;</p>

<p>2) data personol sy’n datgelu barn wleidyddol;</p>

<p>3) data personol sy’n datgelu credoau crefyddol neu athronyddol;</p>

<p>4) data personol sy’n datgelu aelodaeth o undeb llafur;</p>

<p>5) data genetig;</p>

<p>6) data biometrig (lle’i defnyddir at ddibenion adnabod);</p>

<p>7) data am iechyd;</p>

<p>8) data am fywyd rhywiol person; a</p>

<p>9) data am gyfeiriant rhywiol person.</p>

<p>Dywed Erthygl 6 y bydd prosesu yn gyfreithlon yn unig ac i’r graddau lle y bydd o leiaf un o’r canlynol yn gymwys:</p>

<p>1. fod gwrthrych y data wedi cydsynio i brosesu ei d/ddata personol at un neu fwy o ddibenion penodol;</p>

<p>2. fod y prosesu’n angenrheidiol i weithredu contract y mae gwrthrych y data yn rhan ohono neu er mwyn cymryd camau ar gais gwrthrych y data cyn dod yn rhan o’r contract;</p>

<p>3. fod y prosesu’n angenrheidiol i gydymffurfio â rheidrwydd cyfreithiol sydd ar y rheolydd;</p>

<p>4. fod y prosesu’n angenrheidiol er mwyn gwarchod buddiannau hanfodol gwrthrych y data neu berson naturiol arall;</p>

<p>5. fod y prosesu’n angenrheidiol i gyflawni tasg a wneir er budd y cyhoedd neu wrth arfer awdurdod swyddogol a freiniwyd yn y rheolydd;</p>

<p>6. fod y prosesu’n angenrheidiol at ddibenion y buddiannau cyfreithlon a ddilynir gan y rheolydd neu gan drydydd parti, ac eithrio lle goresgynnir y cyfryw fuddiannau gan fuddiannau neu hawliau sylfaenol gwrthrych y data sydd angen data personol, yn enwedig lle mae gwrthrych y data yn blentyn.</p>

<p>Mae Erthygl 9 yn diffinio’r amodau am brosesu:</p>

<ul>
  <li>
    <p>Gwaherddir prosesu data personol sy’n datgelu tarddiad hiliol neu ethnig, barn wleidyddol, credoau crefyddol neu athronyddol, neu aelodaeth o undeb llafur, a phrosesu data genetig, data biometrig at ddibenion gwybod yn union pwy yw person naturiol, data am iechyd neu ddata ynghylch bywyd rhywiol neu gyfeiriadaeth rywiol person naturiol.</p>
  </li>
  <li>
    <p>Ni fydd paragraff 1 yn gymwys os bydd un o’r canlynol yn gymwys:</p>
  </li>
  <li>
    <p>fod gwrthrych y data wedi rhoi cydsyniad penodol i brosesu’r data personol hynny at un neu fwy o ddibenion penodol, ac eithrio lle mae cyfraith yr Undeb neu Aelod-Wladwriaeth yn dweud na all gwrthrych y data godi’r gwaharddiad y cyfeirir ato ym mharagraff 1;</p>
  </li>
  <li>
    <p>fod prosesu yn angenrheidiol er mwyn cyflawni’r rhwymedigaethau ac arfer hawliau penodol y rheolydd neu wrthrych y data ym maes cyflogaeth a nawdd cymdeithasol a chyfraith gwarchodaeth gymdeithasol i’r graddau y caiff ei awdurdodi gan gyfraith yr Undeb neu Aelod-Wladwriaethau neu gytundeb ar y cyd yn unol â chyfraith Aelod-Wladwriaeth sy’n darparu camau diogelu priodol i hawliau a buddiannau sylfaenol gwrthrych y data;</p>
  </li>
  <li>
    <p>fod prosesu yn angenrheidiol i warchod buddiannau hanfodol gwrthrych y data neu berson naturiol arall lle na all gwrthrych y data yn gorfforol neu gyfreithiol roi caniatâd;</p>
  </li>
  <li>
    <p>fod prosesu yn cael ei wneud fel rhan o’u weithgareddau cyfreithlon gyda chamau diogelu priodol gan sefydliad, cymdeithas neu unrhyw gorff nid-am-elw arall gyda nod wleidyddol, athronyddol, crefyddol neu undeb llafur ac ar yr amod fod a wnelo’r prosesu yn unig ag aelodau neu gyn-aelodau’r corff neu’r personau sydd mewn cysylltiad rheolaidd ag ef yng nghyswllt ei ddibenion ac na ddatgelir y data personol y tu allan i’r corff hwnnw heb gydsyniad gwrthrychau’r data;</p>
  </li>
  <li>
    <p>fod a wnelo prosesu â data personol a wneir yn amlwg yn gyhoeddus gan wrthrych y data;</p>
  </li>
  <li>
    <p>fod prosesu yn angenrheidiol i sefydlu, arfer neu amddiffyn hawliadau cyfreithiol neu pryd bynnag y mae llysoedd yn gweithredu yn rhinwedd eu swydd farnwrol;</p>
  </li>
  <li>
    <p>fod prosesu yn angenrheidiol am resymau sylweddol budd y cyhoedd, ar sail cyfraith yr Undeb neu Aelod-Wladwriaeth a fydd yn gymesur â’r nod, yn parchu hanfod yr hawl i ddiogelu data ac yn rhoi camau addas a phenodol i ddiogelu hawliau a buddiannau sylfaenol gwrthrych y data;</p>
  </li>
  <li>
    <p>fod prosesu yn angenrheidiol at ddibenion meddyginiaeth ataliol neu alwedigaethol, i asesu gallu gweithiwr cyflogedig i weithio, diagnosis meddygol, darparu gofal neu driniaeth iechyd neu gymdeithasol neu reoli systemau a gwasanaethau gofal iechyd neu gymdeithasol ar sail cyfraith yr Undeb neu Aelod-Wladwriaeth neu yn unol â chontract gyda gweithiwr iechyd proffesiynol ac yn unol â’r amodau a’r camau diogelu y cyfeirir atynt ym mharagraff 3;</p>
  </li>
  <li>
    <p>fod prosesu yn angenrheidiol am resymau budd y cyhoedd ym maes iechyd cyhoeddus, megis gwarchod rhag bygythiadau trawsffiniol difrifol i iechyd neu sicrhau safonau uchel o ansawdd a diogelwch cynhyrchion gofal iechyd neu ddyfeisiadau meddygol, ar sail cyfraith yr Undeb neu Aelod-Wladwriaeth sy’n rhoi camau addas a phenodol i ddiogelu hawliau a rhyddid gwrthrych y data, yn enwedig cyfrinachedd proffesiynol;</p>
  </li>
  <li>
    <p>prosesu yn angenrheidiol at ddibenion archifol er budd y cyhoedd, at ddibenion gwyddonol neu ymchwil hanesyddol neu ddibenion ystadegol yn unol ag <a class="govuk-link" href="https://gdpr-info.eu/art-89-gdpr/" rel="external">Erthygl 89</a>(1) ar sail cyfraith yr Undeb neu Aelod-Wladwriaeth a fydd yn gymesur â’r nod a ddilynir, yn parchu hanfod yr hawl i ddiogelu data ac yn rhoi camau addas a phenodol i ddiogelu hawliau a rhyddid sylfaenol gwrthrych y data.</p>
  </li>
</ul>

<p>Nid yw gwybodaeth am unigolyn ymadawedig yn ddata personol ac nid yw felly yn dod dan GDPR y DU. Fodd bynnag, gall prosesu data o ddyfais a gafwyd gan unigolyn ymadawedig sydd yn cynnwys data ynghylch unigolion byw eraill y gellir eu hadnabod, fod yn brosesu data personol dan drefn GDPR y DU.</p>

<p>[Gadewir tudalen olaf y canllaw yn wag yn fwriadol]</p>

<hr>

<div class="footnotes" role="doc-endnotes">
  <ol>
    <li role="doc-endnote">
      <p>Gweler Atodiad A ar gyfer y rhestr o bobl awdurdodedig yn Atodlen 3 i’r Ddeddf a diffiniad o ‘berson awdurdodedig’.&nbsp;<a aria-label="go to where this is referenced" class="govuk-link" href="#fnref:1" role="doc-backlink">↩</a></p>
    </li>
    <li role="doc-endnote">
      <p>Mae Adran 37(10) yn diffinio ‘dyfais electronig’, ‘gwybodaeth’ a ‘defnyddiwr’. Mae Adran 37(11) yn glir bod y cyfeiriadau i’r echdynnu gwybodaeth yn cynnwys ei ailgynhyrchu mewn unrhyw ffurf.&nbsp;<a aria-label="go to where this is referenced" class="govuk-link" href="#fnref:2" role="doc-backlink">↩</a></p>
    </li>
    <li role="doc-endnote">
      <p>Mae Adran 37(3) yn esbonio bod y cyfeiriad at ‘trosedd’ yn gyfeiriad at (i) ymddygiad sy’n cynnwys un neu fwy o droseddau mewn unrhyw ran o’r D, neu (ii) ymddygiad a fyddai, pe bai’n digwydd mewn unrhyw ran o’r DU, yn cynnwys un neu fwy o droseddau.&nbsp;<a aria-label="go to where this is referenced" class="govuk-link" href="#fnref:3" role="doc-backlink">↩</a></p>
    </li>
    <li role="doc-endnote">
      <p>Mae Adran 37(10) yn diffinio ‘oedolyn’ a ‘plentyn’, ac mae adran 37(4) yn amlinellu pryd mae oedolyn yn ‘oedolyn mewn perygl’.&nbsp;<a aria-label="go to where this is referenced" class="govuk-link" href="#fnref:4" role="doc-backlink">↩</a></p>
    </li>
    <li role="doc-endnote">
      <p>Mae adran 41(2) yn rhestru’r ymchwiliadau a’r mathau o gwest perthnasol, ac y mae adran 41(3) yn dweud yn glir y gall y pŵer gael ei arfer at ddibenion pennu a ddylid cynnal y cyfryw ymchwiliad neu gwest.&nbsp;<a aria-label="go to where this is referenced" class="govuk-link" href="#fnref:5" role="doc-backlink">↩</a></p>
    </li>
    <li role="doc-endnote">
      <p>Adran 37(2)(a) ac Adran 37(5)(a) a 37(5)(c) y Ddeddf.&nbsp;<a aria-label="go to where this is referenced" class="govuk-link" href="#fnref:6" role="doc-backlink">↩</a></p>
    </li>
    <li role="doc-endnote">
      <p>Adran 37(2)(b) ac (c) ac Adran 37(5)(b) a 37(5)(c) y Ddeddf.&nbsp;<a aria-label="go to where this is referenced" class="govuk-link" href="#fnref:7" role="doc-backlink">↩</a></p>
    </li>
    <li role="doc-endnote">
      <p>Adrannau 37(11) a 41(10) y Ddeddf.&nbsp;<a aria-label="go to where this is referenced" class="govuk-link" href="#fnref:8" role="doc-backlink">↩</a></p>
    </li>
    <li role="doc-endnote">
      <p>Adrannau 42(9) a (10) y Ddeddf.&nbsp;<a aria-label="go to where this is referenced" class="govuk-link" href="#fnref:9" role="doc-backlink">↩</a></p>
    </li>
    <li role="doc-endnote">
      <p>Mae Rhan 3 DDD 2018 yn cyflwyno dyletswydd ar bob sefydliad i adrodd am rai mathau o dorri data personol wrth y Comisiynydd Gwybodaeth&nbsp;<a aria-label="go to where this is referenced" class="govuk-link" href="#fnref:10" role="doc-backlink">↩</a></p>
    </li>
    <li role="doc-endnote">
      <p><a class="govuk-link" href="https://www.echr.coe.int/documents/guide_art_8_eng.pdf" rel="external">Dolen i’r Canllaw ar Erthygl 8 y Confensiwn Ewropeaidd ar Hawliau Dynol</a>&nbsp;<a aria-label="go to where this is referenced" class="govuk-link" href="#fnref:11" role="doc-backlink">↩</a></p>
    </li>
    <li role="doc-endnote">
      <p>Mae A S.31 DDD yn diffinio ‘dibenion gorfodi’r gyfraith’ fel ‘atal, ymchwilio, canfod neu erlyn troseddau neu osod cosbau troseddol, gan gynnwys diogelu rhag bygythiadau i ddiogelwch y cyhoedd, a’u hatal’&nbsp;<a aria-label="go to where this is referenced" class="govuk-link" href="#fnref:12" role="doc-backlink">↩</a></p>
    </li>
    <li role="doc-endnote">
      <p>Gweler Rhan 3 DDDt 2018 wrth brosesu data personol at ddibenion gorfodi’r gyfraith&nbsp;<a aria-label="go to where this is referenced" class="govuk-link" href="#fnref:13" role="doc-backlink">↩</a></p>
    </li>
    <li role="doc-endnote">
      <p>Gweler a.30 DDD 2018 am ystyr ‘awdurdod cymwys”.&nbsp;<a aria-label="go to where this is referenced" class="govuk-link" href="#fnref:14" role="doc-backlink">↩</a></p>
    </li>
    <li role="doc-endnote">
      <p>Er enghraifft, Hysbysiad Prosesu Digidol (HPD) yr NPCC.&nbsp;<a aria-label="go to where this is referenced" class="govuk-link" href="#fnref:15" role="doc-backlink">↩</a></p>
    </li>
    <li role="doc-endnote">
      <p>Gweler troednodyn 15.&nbsp;<a aria-label="go to where this is referenced" class="govuk-link" href="#fnref:16" role="doc-backlink">↩</a></p>
    </li>
    <li role="doc-endnote">
      <p>Mae’r DDD yn gymwys i brosesu data ar gyfer pobl sy’n fyw yn unig, fodd bynnag, lle mae prosesu data o ddyfais rhywun sydd wedi marw yn cynnwys prosesu data rhywun arall, rhaid i chi gydymffurfio â GDPR y DU a Rhan 2 y DDD. Y nachos ymchwiliadau troseddol yn y senario hwn, rhaid i chi gydymffurfio â Rhan 3 y DDD.&nbsp;<a aria-label="go to where this is referenced" class="govuk-link" href="#fnref:17" role="doc-backlink">↩</a></p>
    </li>
    <li role="doc-endnote">
      <p>Gweler Rheoliad Diogelu Data Cyffredinol y DU (GDPR y DU) wrth brosesu data personol at ddiben nad yw’n gorfodi’r gyfraith.&nbsp;<a aria-label="go to where this is referenced" class="govuk-link" href="#fnref:18" role="doc-backlink">↩</a></p>
    </li>
    <li role="doc-endnote">
      <p>Gweler atodiad C ar gyfer saith egwyddor GDPR y DU yn Erthygl 5.&nbsp;<a aria-label="go to where this is referenced" class="govuk-link" href="#fnref:19" role="doc-backlink">↩</a></p>
    </li>
    <li role="doc-endnote">
      <p>Gweler atodiad D ar gyfer yr amodau y mae’n rhaid eu bodloni yn unol ag Atodiad 6.&nbsp;<a aria-label="go to where this is referenced" class="govuk-link" href="#fnref:20" role="doc-backlink">↩</a></p>
    </li>
    <li role="doc-endnote">
      <p>Gweler atodiad D am eglurhad o ‘data categori arbennig’ o dan GDPR y DU.&nbsp;<a aria-label="go to where this is referenced" class="govuk-link" href="#fnref:21" role="doc-backlink">↩</a></p>
    </li>
    <li role="doc-endnote">
      <p>Yr unig eithriad i hyn yw lle bo’r defnyddiwr yn blentyn neu’n oedolyn heb gymhwystra (ac os felly, mae adran 38 yn gymwys) neu lle mae un o’r amodau yn adran 40 yn gymwys.&nbsp;<a aria-label="go to where this is referenced" class="govuk-link" href="#fnref:22" role="doc-backlink">↩</a></p>
    </li>
    <li role="doc-endnote">
      <p>Mae adrannau 37(5)(a-c) y Ddeddf yn gosod allan yr amodau am ddefnyddio pwerau adran 37.&nbsp;<a aria-label="go to where this is referenced" class="govuk-link" href="#fnref:23" role="doc-backlink">↩</a></p>
    </li>
    <li role="doc-endnote">
      <p>Gweler dyfarniad R V Bater-James and Mohammed [2020] EWCA Crim 970 ac atodiad B y Cod hwn&nbsp;<a aria-label="go to where this is referenced" class="govuk-link" href="#fnref:24" role="doc-backlink">↩</a></p>
    </li>
    <li role="doc-endnote">
      <p>Dywed Adran 39(2) y Ddeddf na ddylai unigolyn awdurdodedig fod wedi rhoi pwysau gormodol ar rywun i ddarparu’r ddyfais na chytuno i echdynnu gwybodaeth ohoni.&nbsp;<a aria-label="go to where this is referenced" class="govuk-link" href="#fnref:25" role="doc-backlink">↩</a></p>
    </li>
    <li role="doc-endnote">
      <p>Adran 39(3)(a-e) y Ddeddf&nbsp;<a aria-label="go to where this is referenced" class="govuk-link" href="#fnref:26" role="doc-backlink">↩</a></p>
    </li>
    <li role="doc-endnote">
      <p>Cyfeiriwch at bolisi diogelu data eich sefydliad eich hun i weld pwy sydd â chyfrifoldebau rheolydd&nbsp;<a aria-label="go to where this is referenced" class="govuk-link" href="#fnref:27" role="doc-backlink">↩</a></p>
    </li>
    <li role="doc-endnote">
      <p>Dan yr amgylchiadau hyn, dylid cyfeirio’r mater at y person sy’n gweithredu fel y ‘rheolydd’ a dylid dilyn gweithdrefnau cwynion lleol. Lle na chafodd y mater ei ddatrys er boddhad i’r unigolyn, dylid cyfeirio at Swyddfa’r Comisiynydd Gwybodaeth (SCG).&nbsp;<a aria-label="go to where this is referenced" class="govuk-link" href="#fnref:28" role="doc-backlink">↩</a></p>
    </li>
    <li role="doc-endnote">
      <p>adran 39(5) y Ddeddf&nbsp;<a aria-label="go to where this is referenced" class="govuk-link" href="#fnref:29" role="doc-backlink">↩</a></p>
    </li>
    <li role="doc-endnote">
      <p>Mae adran 37(10), Pennod 3 Rhan 2 yn diffinio beth yw plentyn at ddibenion y Ddeddf.&nbsp;<a aria-label="go to where this is referenced" class="govuk-link" href="#fnref:30" role="doc-backlink">↩</a></p>
    </li>
    <li role="doc-endnote">
      <p>Cod Ymarfer i Ddioddefwyr Trosedd yng Nghymru a Lloegr (Cod y Dioddefwyr) - GOV.UK (www.gov.uk)&nbsp;<a aria-label="go to where this is referenced" class="govuk-link" href="#fnref:31" role="doc-backlink">↩</a></p>
    </li>
    <li role="doc-endnote">
      <p>Gweler hefyd Cod y Dioddefwyr yn yr Alban, ac yng nghyswllt Gogledd Iwerddon, mae Siarter y Dioddefwyr yn berthnasol.&nbsp;<a aria-label="go to where this is referenced" class="govuk-link" href="#fnref:32" role="doc-backlink">↩</a></p>
    </li>
    <li role="doc-endnote">
      <p>O hyfforddiant y Coleg Plismona (ar gyfer Cymru a Lloegr) o’r enw ‘Vulnerability-Look Beyond the Obvious’.&nbsp;<a aria-label="go to where this is referenced" class="govuk-link" href="#fnref:33" role="doc-backlink">↩</a></p>
    </li>
    <li role="doc-endnote">
      <p><a class="govuk-link" href="https://www.gov.uk/government/publications/the-role-of-the-independent-sexual-violence-adviser-isva">The role of the Independent Sexual Violence Adviser (ISVA) - GOV.UK (www.gov.uk)</a>&nbsp;<a aria-label="go to where this is referenced" class="govuk-link" href="#fnref:34" role="doc-backlink">↩</a></p>
    </li>
    <li role="doc-endnote">
      <p><a class="govuk-link" href="https://www.gov.scot/publications/appropriate-adults-guidance-local-authorities/" rel="external">Appropriate Adults: guidance for local authorities - gov.scot (www.gov.scot)</a>&nbsp;<a aria-label="go to where this is referenced" class="govuk-link" href="#fnref:35" role="doc-backlink">↩</a></p>
    </li>
    <li role="doc-endnote">
      <p><a class="govuk-link" href="https://www.ofcom.org.uk/__data/assets/pdf_file/0034/198763/treating-vulnerable-customer-fairly-guide.pdf" rel="external">Trin cwsmeriaid bregus yn deg: Canllaw i ddarparwyr ffonau, band eang a theledu talu (ofcom.org.uk)</a>&nbsp;<a aria-label="go to where this is referenced" class="govuk-link" href="#fnref:36" role="doc-backlink">↩</a></p>
    </li>
    <li role="doc-endnote">
      <p>Adran 37(13).&nbsp;<a aria-label="go to where this is referenced" class="govuk-link" href="#fnref:37" role="doc-backlink">↩</a></p>
    </li>
    <li role="doc-endnote">
      <p>Adran 38(4).&nbsp;<a aria-label="go to where this is referenced" class="govuk-link" href="#fnref:38" role="doc-backlink">↩</a></p>
    </li>
    <li role="doc-endnote">
      <p>Gellir dod o hyd i’r Chwe Prif Cod Ymarfer yn <a class="govuk-link" href="https://www.gov.scot/collections/adults-with-incapacity-forms-and-guidance/" rel="external">Adults with incapacity: forms and guidance - gov.scot (www.gov.scot)</a>&nbsp;<a aria-label="go to where this is referenced" class="govuk-link" href="#fnref:39" role="doc-backlink">↩</a></p>
    </li>
    <li role="doc-endnote">
      <p>Dolen i <a class="govuk-link" href="https://www.legislation.gov.uk/ukpga/2008/22/contents" rel="external">The Human Fertilisation and Embryology Act 2008</a>&nbsp;<a aria-label="go to where this is referenced" class="govuk-link" href="#fnref:40" role="doc-backlink">↩</a></p>
    </li>
    <li role="doc-endnote">
      <p>Adeg paratoi’r Cod hwn, nid oedd adran 113 eto wedi ei chychwyn.&nbsp;<a aria-label="go to where this is referenced" class="govuk-link" href="#fnref:41" role="doc-backlink">↩</a></p>
    </li>
    <li role="doc-endnote">
      <p>Adran 37(13).&nbsp;<a aria-label="go to where this is referenced" class="govuk-link" href="#fnref:42" role="doc-backlink">↩</a></p>
    </li>
    <li role="doc-endnote">
      <p>Adran 37(13)&nbsp;<a aria-label="go to where this is referenced" class="govuk-link" href="#fnref:43" role="doc-backlink">↩</a></p>
    </li>
    <li role="doc-endnote">
      <p>Darn bach o gyfarpar y gallwch gysylltu i gyfrifiadur neu ddarn arall o gyfarpar electronig i gopïo a storio gwybodaeth.&nbsp;<a aria-label="go to where this is referenced" class="govuk-link" href="#fnref:44" role="doc-backlink">↩</a></p>
    </li>
    <li role="doc-endnote">
      <p>Gweler DDDD 2018 a GDPR y DU am ddiffiniad a chyfrifoldebau’r ‘rheolydd’ a’r ‘prosesydd’’.&nbsp;<a aria-label="go to where this is referenced" class="govuk-link" href="#fnref:45" role="doc-backlink">↩</a></p>
    </li>
    <li role="doc-endnote">
      <p>Gweler DDD 2018 a GDPR y DU am ddiffiniad a chyfrifoldebau’r ‘rheolyddr’ a’r ‘prosesysdd’.&nbsp;<a aria-label="go to where this is referenced" class="govuk-link" href="#fnref:46" role="doc-backlink">↩</a></p>
    </li>
    <li role="doc-endnote">
      <p>Ar gyfer Cymru a Lloegr – Canllawiau’r Twrnai Cyffredinol ar ddatgelu, ar gyfer Gogledd Iwerddon – ‘Cod Gwasanaeth Erlyn Cyhoeddus i Erlynwyr’ac ar gyfer yr Alban – Llawlyfr Datgelu COPFS – tudalen 3 (copfs.gov.uk)&nbsp;<a aria-label="go to where this is referenced" class="govuk-link" href="#fnref:47" role="doc-backlink">↩</a></p>
    </li>
    <li role="doc-endnote">
      <p>Canllaw GEG ar ‘Linellau Ymchwiliad Rhesymol a Thystiolaeth Gohebiaeth’ a ‘Datgelu – Canllawiau ar Dystiolaeth Gohebiaeth’, a gadarnhawyd yn achos R v E [2018] EWCA 2426 (Crim)&nbsp;<a aria-label="go to where this is referenced" class="govuk-link" href="#fnref:48" role="doc-backlink">↩</a></p>
    </li>
    <li role="doc-endnote">
      <p>Gweler DDD 2018 a GDPR y DU am fwy o fanylion.&nbsp;<a aria-label="go to where this is referenced" class="govuk-link" href="#fnref:49" role="doc-backlink">↩</a></p>
    </li>
    <li role="doc-endnote">
      <p>Gweler DDD 2018 a GDPR y DU am fwy o fanylion.&nbsp;<a aria-label="go to where this is referenced" class="govuk-link" href="#fnref:50" role="doc-backlink">↩</a></p>
    </li>
    <li role="doc-endnote">
      <p>Er enghraifft, Hysbysiad Prosesu Digidol (HPD) yr NPCC&nbsp;<a aria-label="go to where this is referenced" class="govuk-link" href="#fnref:51" role="doc-backlink">↩</a></p>
    </li>
    <li role="doc-endnote">
      <p>Gweler atodiad D am ddiffiniad GDPR y DU o ‘ddata gategori arbennig’ a’r amodau ar gyfer prosesu.&nbsp;<a aria-label="go to where this is referenced" class="govuk-link" href="#fnref:52" role="doc-backlink">↩</a></p>
    </li>
  </ol>
</div>
</div>


</div>
</div>
  </div>

  <div class="sticky-element" data-sticky-element="">
    <a class="govuk-link app-c-back-to-top dont-print" href="#contents">
    <svg class="app-c-back-to-top__icon" focusable="false" height="17" viewBox="0 0 13 17" width="13" xmlns="http://www.w3.org/2000/svg">
      <path d="M6.5 0L0 6.5 1.4 8l4-4v12.7h2V4l4.3 4L13 6.4z" fill="currentColor"></path>
    </svg>
    Contents
</a>

    <div class="sticky-element__print-link">
      
<div class="gem-c-print-link govuk-!-display-none-print govuk-!-margin-top-0 govuk-!-margin-bottom-6">
    <button class="govuk-link govuk-body-s gem-c-print-link__button" data-module="print-link">Print this page</button>
</div>
    </div>
  </div>
</div>

    </main>